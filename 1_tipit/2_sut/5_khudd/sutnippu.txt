

Suttanipata
Based on the edition by Dines Andersen and Helmer Smith: Sutta-Nipāta,
London : Pali Text Society 1913
(Reprinted 1948, 1965, 1984)


Input by the Dhammakaya Foundation, Thailand, 1989-1996
[GRETIL-Version vom 18.2.2015]


NOTICE
These files are provided by courtesy of the Pali Text Society for
scholarly purposes only.
In principle they represent a digital edition (without revision or
correction) of the printed editions of the complete set of Pali
canonical texts published by the PTS. While they have been subject to a
process of checking, it should not be assumed that there is no
divergence from the printed editions and it is strongly recommended that
they are checked against the printed editions before quoting.




STRUCTURE OF REFERENCES (added):
Sn_n,nn.nn = Suttanipata_Vagga(I-V),Suttanta.Verse



PLAIN TEXT VERSION
(In order to fascilitate word search, all annotations have been removed, 
and the line breaks of the printed edition have been converted into floating text.
References to V. Fausböll's edition have also been removed.)





THIS GRETIL TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.

Text converted to Unicode (UTF-8).
(This file is to be used with a UTF-8 font and your browser's VIEW configuration
set to UTF-8.)



description:multibyte sequence:
long a  ā   
long A  Ā   
long i  ī   
long I  Ī   
long u  ū   
long U  Ū   
vocalic r  ṛ  
vocalic R  Ṛ  
long vocalic r  ṝ  
vocalic l  ḷ  
vocalic L  Ḷ  
long vocalic l  ḹ  
velar n  ṅ  
velar N  Ṅ  
palatal n  ñ   
palatal N  Ñ   
retroflex t  ṭ  
retroflex T  Ṭ  
retroflex d  ḍ  
retroflex D  Ḍ  
retroflex n  ṇ  
retroflex N  Ṇ  
palatal s  ś   
palatal S  Ś   
retroflex s  ṣ  
retroflex S  Ṣ  
anusvara  ṃ  
visarga  ḥ  
long e  ē   
long o  ō   
l underbar  ḻ  
r underbar  ṟ  
n underbar  ṉ  
k underbar  ḵ  
t underbar  ṯ  



Unless indicated otherwise, accents have been dropped in order 
to facilitate word search.

For a comprehensive list of GRETIL encodings and formats see:
http://gretil.sub.uni-goettingen.de/gretil/gretdiac.pdf
and
http://gretil.sub.uni-goettingen.de/gretil/gretdias.pdf

For further information see:
http://gretil.sub.uni-goettingen.de/gretil.htm







Suttanipāta

[page 001]
1
            NAMO TASSA BHAGAVATO ARAHATO SAMMĀSAMBUDDHASSA.
                            Sutta-Nipāta.
                            I. URAGAVAGGA.
                          1. Uragasutta.
1. Yo uppatitaṃ vineti kodhaṃ
             visataṃ sappavisaṃ va osadhehi,
             so bhikkhu jahāti orapāraṃ
             urago jiṇṇam iva tacaṃ purāṇaṃ.  || Sn_I,1.1 ||
2. Yo rāgam udacchidā asesa
             bhisapupphaṃ va saroruhaṃ vigayha,
             so bhikkhu . . .  || Sn_I,1.2 ||
3. Yo taṇham udacchidā asesaṃ
             saritaṃ sīghasaraṃ visosayitvā,
             so bhikkhu . . .  || Sn_I,1.3 ||
4. Yo mānam udabbadhī asesaṃ
             naḷasetuṃ va sudubbalaṃ mahogho,
             so bhikkhu . . .  || Sn_I,1.4 ||
5. Yo najjhagamā bhavesu sāraṃ
             vicinaṃ puppham iva udumbaresu,
             so bhikkhu . . .  || Sn_I,1.5 ||
6. Yass'; antarato na santi kopa
             itibhavābhavatañ ca vītivatto,
             so bhikkhu . . .  || Sn_I,1.6 ||


[page 002]
2                                   Uragaragga
7. Yassa vitakkā vidhūpitā
             ajjhattaṃ suvikappitā asesā,
             so bhikkhu . . .  || Sn_I,1.7 ||
8. Yo nāccasārī na paccasārī
             sabbaṃ accagamā imaṃ papañcaṃ,
             so bhikkhu . . .  || Sn_I,1.8 ||
9. Yo nāccasārī na paccasārī
             ‘sabbam vitatham idan'; ti ñatvā loke,
             so bhikkhu . . .  || Sn_I,1.9 ||
10. Yo nāccasārī na paccasārī
              ‘sabbaṃ vitatham idan'; ti vītalobho,
              so bhikkhu . . .  || Sn_I,1.10 ||
11. Yo nāccasārī na paccasārī
             ‘sabbaṃ vitatham idan'; ti vītarāgo,
              so bhikkhu . . .  || Sn_I,1.11 ||
12. Yo nāccasārī na paccasārī
              ‘sabbaṃ vitatham idan'; ti vītadoso,
              so bhikkhu . . .  || Sn_I,1.12 ||
13. Yo nāccasārī na paccasārī
              ‘sabbaṃ vitatham idan'; ti vītamoho,
              so bhikkhu . . .  || Sn_I,1.13 ||
14. Yassānusayā na santi keci,
              mūlā akusalā samūhatāse,
              so bhikkhu . . .  || Sn_I,1.14 ||
15. Yassa darathajā na santi keci
              oraṃ āgamanāya paccayāse,
              so bhikkhu . . .  || Sn_I,1.15 ||
16. Yassa vanathajā na santi keci
              vinibandhāya bhavāya hetukappā,
              so bhikkhu . . .  || Sn_I,1.16 ||


[page 003]
                                    Uragavagga                          3
17. Yo nīvaraṇe pahāya pañca
              anigho tiṇṇakathaṃkatho visallo,
              so bhikkhu jahāti orapāraṃ
              urago jiṇṇam iva tacaṃ purāṇan ti  || Sn_I,1.17 ||
                     URAGASUTTAṂ NIṬṬHITAṂ.
                          2. Dhaniyasutta.
18. "Pakkodano duddhakhīro 'ham asmi
                               iti Dhaniyo gopo
              anutīre Mahiyā samānavāso,
              channā kuṭi, āhito gini, --
              atha ce patthayasī, pavassa davassa deva".  || Sn_I,2.1 ||
19. "Akkodhano vigatakhīlo 'ham asmi
                               iti Bhagavā
              anutīre Mahiy'; ekarattivāso,
              vivaṭā kuṭi, nibbuto gini, --
              atha ce patthayasī, pavassa deva".  || Sn_I,2.2 ||
20. "Andhakamakasā na vijjare,
                               iti Dhaniyo gopo
              kacche rūḷhatiṇe caranti gāvo,
              vuṭṭhim pi saheyyuṃ āgataṃ, --
             atha ce patthayasī. pavassa deva".  || Sn_I,2.3 ||
21. "Baddhā hi bhisī susaṃkhatā,
                               iti Bhagavā
              tiṇṇo pāragato vineyya oghaṃ,
         attho bhisiyā na vijjati, --
              atha ce patthayasī, pavassa deva".  || Sn_I,2.4 ||


[page 004]
4                                   Uragavagga
22. "Gopī mama assavā alolā
                               iti Dhaniyo gopo
              dīgharattaṃ saṃvāsiyā manāpā,
              tassā na suṇāmi kiñci pāpaṃ, --
              atha ce --pe--"  || Sn_I,2.5 ||
23. "Cittaṃ mama assavaṃ vimuttaṃ
                               iti Bhagavā
              dīgharattaṃ paribhāvitaṃ sudantaṃ,
              pāpam pana me na vijjati, --
              atha ce . . ".  || Sn_I,2.6 ||
24. "Attavetanabhato 'ham asmi,
                               iti Dhaniyo gopo
              puttā ca me samāniyā arogā,
              tesaṃ na suṇāmi kiñci pāpaṃ, --
              atha ce . . ".  || Sn_I,2.7 ||
25. "Nāhaṃ bhatako 'smi kassaci,
                               iti Bhagavā
              nibbitthena carāmi sabbaloke,
              attho bhatiyā na vijjati, --
              atha ce . . ".  || Sn_I,2.8 ||
26. "Atthi vasā, atthi dhenupā,
                               iti Dhaniyo gopo
              godharaṇiyo paveṇiyo pi atthi,
              usabho pi gavampatī ca atthi, --
              atha ce . . ".  || Sn_I,2.9 ||
27. "N'; atthi vasā, n'; atthi dhenupā,
                               iti Bhagavā
              godharaṇiyo paveṇiyo pi n'; atthi,|


[page 005]
                                    Uragavagga                          5
              usabho pi gavampatīdha n'; atthi, --
              atha ce . . ".  || Sn_I,2.10 ||
28. "Khīlā nikhātā asampavedhī,
                               iti Dhaniyo gopo
              dāmā muñjamayā navā susaṇṭhānā,
         na hi sakkhiti dhenupā pi chettuṃ, --
              atha ce . . ".  || Sn_I,2.11 ||
29. "Usabho-r-iva chetva bandhanāni
                               iti Bhagavā
              nāgo pūtilataṃ va dālayitvā
              nāhaṃ puna upessaṃ gabbhaseyyaṃ, --
              atha ce patthayasī, pavassa deva".  || Sn_I,2.12 ||
30. Ninnañ ca thalañ ca pūrayanto
              mahāmegho pāvassi tāvad eva,
              sutvā devassa vassato
              imam atthaṃ Dhaniyo abhāsatha:  || Sn_I,2.13 ||
31. "Lābhā vata no anappakā,
              ye mayaṃ Bhagavantaṃ addasāma,
              saraṇaṃ taṃ upema cakkhuma,
              satthā no hohi tuvam mahāmuni.  || Sn_I,2.14 ||
32. Gopī ca ahañ ca assava
              brahmacariyaṃ Sugate carāmase,
              jātimaraṇassa pāragā
              dukkhass'; antakarā bhavāmase".  || Sn_I,2.15 ||


[page 006]
6                                   Uragavagga
33. "Nandati puttehi puttimā,
                               iti Māro pāpimā
              gomiko gohi tath'; eva nandati,
              upadhī hi narassa nandanā,
              na hi so nandati yo nirūpadhi".  || Sn_I,2.16 ||
34. "Socati puttehi puttimā,
                               iti Bhagavā
              gomiko gohi tath'; eva socati,
              upadhī hi narassa socanā,
              na hi so socati yo nirūpadhī" ti  || Sn_I,2.17 ||
                   DHANIYASUTTAṂ NIṬṬHITAṂ.
                     3. Khaggavisāṇasutta.
35. Sabbesu bhūtesu nidhāya daṇḍaṃ
              aviheṭhayaṃ aññataram pi tesaṃ
              na puttam iccheyya kuto sahāyaṃ,
              eko care khaggavisāṇakappo.  || Sn_I,3.1 ||
36. Saṃsaggajātassa bhavati sneho,
              snehanvayaṃ dukkham idam pahoti,
              ādīnavaṃ snehajaṃ pekkhamāno
              eko care khaggavisāṇakappo.  || Sn_I,3.2 ||
37. Mitte suhajje anukampamāno
              hāpeti atthaṃ paṭibaddhacitto,
              etaṃ bhayaṃ santhave pekkhamāno
              eko care khaggavisāṇakappo.  || Sn_I,3.3 ||
38. Vaṃso visālo va yathā visatto
              puttesu dāresu ca yā apekhā,|


[page 007]
                                    Uragavagga                          7
              vaṃsākaḷīro va asajjamāno
              eko care --pe--.  || Sn_I,3.4 ||
39. Migo araññamhi yathā abaddho
              yenicchakaṃ ghacchati gocarāya,
              viññū naro seritaṃ pekkhamāno
              eko care . . .  || Sn_I,3.5 ||
40. Āmantanā hoti sahāyamajjhe
              vāse ṭhāne gamane cārikāya,
              anabhijjhitaṃ seritaṃ pekkhamāno
              eko care . . .  || Sn_I,3.6 ||
41. Khiḍḍā ratī hoti sahāyamajjhe
         puttesu ca vipulaṃ hoti pemam,
              parissayānaṃ sahitā achambhī
              eko care . . .  || Sn_I,3.7 ||
42. Cātuddiso appatigho ca hoti
              santussamāno itarītarena,
              parissayānaṃ sahitā achambhī
              eko care . . .  || Sn_I,3.8 ||
43. Dussaṅgahā pabbajitā pi eke
              atho gahatthā gharam āvasantā,
              appossukko paraputtesu hutvā
              eko care . . .  || Sn_I,3.9 ||
44. Oropayitvā gihivyañjanāni
              saṃsīnapatto yathā koviḷāro|


[page 008]
8                                   Uragavagga
              chetvāna vīro gihibandhanāni
              eko care . . .  || Sn_I,3.10 ||
45. Sace labhetha nipakaṃ sahāyaṃ
              saddhiṃcaraṃ sādhuvihāri dhīraṃ,
              abhibhuyya sabbāni parissayāni
              careyya ten'; attamano satīmā.  || Sn_I,3.11 ||
46. No ce labhetha nipakaṃ sahāyaṃ
              saddhiṃcaraṃ sādhurihāri dhīraṃ,
              rājā va raṭṭhaṃ vijitam pahāya
              eko care . . .  || Sn_I,3.12 ||
47. Addhā pasaṃsāma sahāyasampadaṃ:
              seṭṭhā samā sevitabbā sahāyā,
              ete aladdhā anavajjabhojī
              eko care . . .  || Sn_I,3.13 ||
48. Disvā suvaṇṇassa pabhassarāni
              kammāraputtena suniṭṭhitāni
         saṃghaṭṭamānāni duve bhujasmiṃ
              eko care . . .  || Sn_I,3.14 ||
49. Evaṃ dutiyena sahā mam'; assa
              vācābhilāpo abhisajjanā vā,
              etaṃ bhayaṃ āyatiṃ pekkhamāno
              eko care . . .  || Sn_I,3.15 ||
50. Kāmā hi citrā madhurā manoramā
              virūparūpena mathenti cittaṃ,
              ādīnavaṃ kāmaguṇesu disvā
              eko care . . .  || Sn_I,3.16 ||
51. ‘Itī ca gaṇḍo ca upaddavo ca
              rogo ca sallañ ca bhayañ ca m'; etaṃ,'
              etaṃ bhayaṃ kāmaguṇesu disvā
              eko care . . .  || Sn_I,3.17 ||


[page 009]
                                    Uragavagga                          9
52. Sītañ ca uṇhañ ca, khudaṃ pipāsaṃ,
              vātātāpe ḍaṃsasiriṃsape ca
              sabbāni p'; etāni abhisambhavitvā
              eko care . . .  || Sn_I,3.18 ||
53. Nāgo va yūthāni vivajjayitvā
              sañjātakhandho padumī ulāro
              yathābhirantaṃ vihare araññe,
              eko care . . .  || Sn_I,3.19 ||
54. Aṭṭhāna taṃ saṃgaṇikāratassa,
              yam phassaye sāmayikaṃ vimuttiṃ, --
              Ādiccabandhussa vaco nisamma  || Sn_I,3.20 ||
55. Diṭṭhīvisūkāni upātivatto
              patto niyāmaṃ paṭiladdhamaggo,
              ‘uppannañāṇo 'mhi anaññaneyyo'
              eko care . . .  || Sn_I,3.21 ||
56. Nillolupo nikkuho nippipāso
              nimmakkho niddhantakasāvamoho
              nirāsayo sabbaloke bhavitvā
              eko care . . .  || Sn_I,3.22 ||
57. Pāpaṃ sahāyaṃ parivajjayetha
              anatthadassiṃ visame niviṭṭhaṃ,
              sayaṃ na seve pasutaṃ pamattaṃ,
              eko care . . .  || Sn_I,3.23 ||


[page 010]
10                                  Uragaragga
58. Bahussutaṃ dhammadharaṃ bhajetha
              mittaṃ uḷāraṃ patibhānavantaṃ,
              aññāya atthāni vineyya kaṃkhaṃ
              eko care . . .  || Sn_I,3.24 ||
59. Khiḍḍaṃ ratiṃ kāmasukhañ ca loke
              analaṃkaritvā anapekkhamāno
              vibhūsanaṭṭhānā virato saccavādī
              eko care . . .  || Sn_I,3.25 ||
60. Puttañ ca dāraṃ pitarañ ca mataraṃ
              dhanāni dhaṇṇāni ca bandhavāni ca
             hitvāna kāmāni yathodhikāni
              eko care . . .  || Sn_I,3.26 ||
61. ‘Saṅgo eso, parittam ettha sokhyaṃ,
              app'; assādo, dukkham ettha bhiyyo,
              gaḷo eso'; iti {ñatvā} mutīmā
              eko care . . .  || Sn_I,3.27 ||
62. Sandālayitvā saṃyojanāni
              jālaṃ va bhetvā sālil'; ambucārī
              aggīva daḍḍhaṃ anivattamāno
              eko care . . .  || Sn_I,3.28 ||
63. Okkhitacakkhū na ca pādalolo
              guttindriyo rakkhitamānasāno
              amavassuto apariḍayhamāno
              eko care . . .  || Sn_I,3.29 ||
64. Ohārayitvā gihivyañjanāni
              saṃchinnapatto Yathā pārichatto|


[page 011]
                                    Uragaragga                          11
              kāsāyavattho abhinikkhamitvā
              eko care . . .  || Sn_I,3.30 ||
65. Rasesu gedhaṃ akaraṃ alolo
              anaññaposī sapadānacārī
              kule kule appaṭibakkhacitto
              eko care . . .  || Sn_I,3.31 ||
66. Pahāya pañcāvaraṇāni cetaso
              upakkilese vyapanujja sabbe
              anissito chetvā sinebadosaṃ
              eko care . . .  || Sn_I,3.32 ||
67. Vipiṭṭhikatvāna sukhaṃ dukhañ ca
              pubbe va ca somanadomanassaṃ
             laddhān'; upekhaṃ samathaṃ visuddhaṃ
              eko care . . .  || Sn_I,3.33 ||
68. Āraddhaviriyo paramatthapattiyā
              alīnacitto akusītavutti
        daḷhanikkamo thāmabalūpapanno
              eko care . . .  || Sn_I,3.34 ||
69. Paṭisallāṇaṃ jhānam ariñcamāno
              dhammesu niccaṃ anudhammacārī
              ādīnavaṃ sammasitā bhavesu
              eko care . . .  || Sn_I,3.35 ||
70. Taṇhakkhayaṃ patthayaṃ appamatto
              anelamūgo sutavā satīmā
              saṃkhātadhammo niyato padhānavā
              eko care . . .  || Sn_I,3.36 ||


[page 012]
12                                  Uragaragga
71. Sīho va saddesu asantasanto
              vāto va jālamhi asajjamāno
              padumaṃ va toyena alippamāno
              eko care . . .  || Sn_I,3.37 ||
72. Sīho yathā dāṭhabalī pasayha
              rājā migānaṃ abhibhuyyacārī
              sevetha pantāni senāsanāni,
              eko care . . .  || Sn_I,3.38 ||
73. Mettaṃ upekhaṃ karuṇaṃ vimuttiṃ
              āsevamāno muditañ ca kāle
              sabbena lokena avirujjhamāno
              eko care . . .  || Sn_I,3.39 ||
74. Rāgañ ca dosañ ca pahāya mohaṃ
              sandālayitvā saṃyojanāni
              asantasaṃ jīvitasaṃkhayamhi
              eko care . . .  || Sn_I,3.40 ||
75. Bhajanti sevanti ca kāraṇatthā,
              nikkāraṇā dullabhā dullabhā ajja mittā,
         āttaṭṭhapaññā asucī manussā, --
              eko care khaggavisāṇakappo {ti}  || Sn_I,3.41 ||
                Khaggavisāyasuttaṃ niṭṭhitaṃ.
                   4. Kasibhāradvājasūtta.
     Evam me sutaṃ:
     Ekaṃ samayaṃ Bhagavā Magadhesu viharati Dakkhiṇāgirismiṃ Ekanālāyaṃ brāhmaṇagāme.


[page 013]
                                    Uragavagga                          13
[... content straddling page break has been moved to the page above ...]  Tena kho pana samayena Kasibhāradvājassa brāhmaṇassa pañcamattāni naṅgalasatāni payuttāni honti vappakāle. Atha kho Bhagavā pubbaṇhasamayaṃ mivāsetvā pattacīvaraṃ ādāya yena Kasibhāradvājassa brāhmaṇassa kammanto ten'; upasaṃkami. Tena kho pana samayena Kasibhāradvājassa brāhmaṇassa parivesanā vattati. Atha kho Bhagavā vena parivesanā ten'; upasaṃkami, upasaṃkamitvā ekamantaṃ aṭṭhāsi. Addasā kho Kasibhāradvājo brāhmaṇo Bhagavantaṃ piṇḍāya ṭhitaṃ, disvāna Bhagavantam etad avoca: "ahaṃ kho samaṇa kasāmi ca vapāmi ca, kasitvā ca vapitvā ca bhuñjāmi, tvam pi samana kasassu ca vapassu ca, kasitvā ca vapitvā ca bhuñjassū" ti. "Aham pi kho brāhmaṇa kasāmi ca vapāmi ca, kasitvā ca vapitvā ca bhuñjāmī" ti. "Na kho pana mayaṃ passāma bhoto Gotamassa yugaṃ vā naṅgalaṃ vā phālaṃ vā pācanaṃ vā balivadde vā, atha ca pana bhavaṃ Gotamo evam āha: aham pi kho brāhmaṇa kasāmi ca vapāmi ca, kasitvā ca vapitvā ca bhuñjāmī" ti. Atha kho Kasibhāradvājo brāhmaṇo Bhagavantaṃ gāthāya ajjhabhāsi:
76. "Kassako paṭijānāsi, na ca passāma te kasiṃ,
             kasin no pucchito brūhi, yathā jānemu te kasiṃ".  || Sn_I,4.1 ||
77. "Saddhā bījaṃ, tapo vuṭṭhi, paññā me yuganaṅgalaṃ,
             hirī īsā, mano yottaṃ, sati me phālapācanaṃ.  || Sn_I,4.2 ||


[page 014]
14                                  Uragavagga
78. Kāyagutto vacīgutto āhāre udare yato
             saccaṃ karomi niddānaṃ, soraccam me pamocanaṃ,  || Sn_I,4.3 ||
79. viriyam me dhurakhorayhaṃ, yogakkhemādhivāhanaṃ
             gacchati anivattantaṃ, yattha gantvā na socati.  || Sn_I,4.4 ||
80. Evam esā kasī kaṭṭhā, sā hoti amatapphalā:
             etaṃ kasiṃ kasitvāna sabbadukkhā pamuccatī" ti.  || Sn_I,4.5 ||
      Atha kho Kasibhāradvājo brāhmaṇo mahativā kaṃsapātivā pāyāsaṃ vaḍḍhetvā Bhagavato upanāmese: "bhuñjatu bhavaṃ Gotamo pāyāsaṃ, kassako bhavaṃ, yaṃ hi bhavaṃ Gotamo amataphalaṃ kasiṃ kasatī" ti.
81. "Gāthāghigitam me abhojaneyyaṃ,
              sampassataṃ brāhmaṇa n'; esa dhammo,
              gāthābhigītaṃ panudanti buddhā,
              dhamme satī brāhmaṇa vuttir esā.  || Sn_I,4.6 ||
82. Aññena ca kevalinaṃ mahesiṃ
              khīṇāsavaṃ kukkucavūpasantaṃ
              annena pānena upaṭṭhahassu,
              khettaṃ hi taṃ puññapekhassa hotī" ti.  || Sn_I,4.7 ||


[page 015]
                                    Uragavagga                          15
    "Atha kassacābaṃ bho Gotama imaṃ pāyāsaṃ dammī" ti. "Na kho 'han taṃ brāhmaṇa passāmi sadevake loke samārake sabrahmake sassamaṇabrāhmaṇiyā pajāya sadevamanussāya yassa so pāyāso bhutto sammāpariṇāmaṃ gaccheyya aññatra Tathāgatassa vā Tathāgatasāvakassa vā, tena hi tvaṃ brāhmaṇa taṃ pāyāsaṃ appaharite vā chaṭṭehi appāṇake vā udake opilāpehī" ti. Atha kho Kasibhāradvājo brāhmaṇo taṃ pāyāsaṃ appāṇake udake opilāpesi. Atha kho so pāyāso udake pakkhitto cicciṭāyati citiciṭāyati sandhūpāyati sampadhūpāyati. Seyyathā pi nāma phālo divasasantatto udake pakkhitto cicciṭāyati ciṭiciṭāyati sandhūpāyati sampadhūpāyati, evam eva so pāyāso udake pakkhitto cicciṭāyati ciṭiciṭāyati sandhūpāyati sampadhūpāyati. Atha kho Kasibhāradvājo brāhmaṇo saṃviggo lomahaṭṭhajāto yena Bhagavā ten'; upasaṃkami, upasaṃkamitvā Bhagavato pādesu sirasā nipatitvā Bhagavantaṃ etad avoca: "abhikkantaṃ bho Gotama, abhikkantaṃ bho Gotama: seyyathā pi bho Gotama nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya, ‘cakkhumanto rūpāni dakkhintī'; ti, evam evam bhotā Gotamena anekapariyāyena dhammo pakāsito. Esāhaṃ bhavantaṃ Gotamaṃ saraṇaṃ gacchāmi dhammañ ca bhikkhusaṃghañ ca,


[page 016]
16                                  Uragaragga
[... content straddling page break has been moved to the page above ...]  labheyyāhaṃ bhoto Gotamassa santike pabbajjaṃ, labheyyaṃ upasampadan" ti. Alattha kho Kasibhāradvājo brāhmaṇo Bhagavato santike pabbajjaṃ, alattha upasampadaṃ. Acirūpasampanno kho panāyasmā Bhāradvājo eko vūpakaṭṭho appamatto ātāpī pahitatto viharanto nacirass'; eva, yass'; {atthāya kulaputtā} samma-d-eva agārasmā anagāriyaṃ pabbajanti, tad anuttaraṃ brahmacariyapariyosānaṃ diṭṭhe va dhamme sayaṃ abhiññā sacchikatvā upasampajja vihāsi, ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā'; ti {abbhaññāsi.} Aññataro ca kho panāyasmā Bhāradvājo arahataṃ ahosī ti
                 Kasibhāradvājasuttaṃ niṭṭhitaṃ.
                          5. Cundasutta.
83. "Pucchāmi muniṃ pahūtapaññaṃ
                          iti Cundo kammāraputto
                 Buddhaṃ dhammassāmiṃ vītataṇhaṃ
                 dipaduttamaṃ sārathīnaṃ pavaraṃ:
                 kati loke samaṇā, tad iṃgha brūhi".  || Sn_I,5.1 ||
84. "Caturo samaṇā, na pañcamo 'tthi,|
                          Cundā ti Bhagavā


[page 017]
                                    Uragavagga                          17
                 te te āvikaromi sakkhipuṭṭho:
                 maggajino maggadesako ca,
                 magge jīvati, yo ca maggadūsī".  || Sn_I,5.2 ||
85. "Kam maggajinaṃ vadanti buddhā,
                          iti Cundo kammāraputto
                 maggajjhāyī kathaṃ atulyo hoti,
                 magge jīvati me brūhi puṭṭho,
                 atha me avikarohi maggadūsiṃ"  || Sn_I,5.3 ||
86. "Yo tiṇṇakathaṃkatho visallo
                 nibbānābhirato anānugiddho
                 lokassa sadevakassa netā,
                 tādiṃ maggajinaṃ vadanti buddhā.  || Sn_I,5.4 ||
87. Paramaṃ paraman ti yo 'dha ñatvā
                 akkhāti vibhajati idh'; eva dhammaṃ,
                 taṃ kaṃkhacchidaṃ muniṃ, {anejaṃ}
                 dutiyaṃ bhikkhunam āhu maggadesiṃ.  || Sn_I,5.5 ||
88. Yo dhammapade sudesite
                 magge jīvati saññato satīmā
                 anavajjapadāni sevamano,
                 tatiyaṃ bhikkhunam āhu maggajīviṃ.  || Sn_I,5.6 ||
89. Chadanaṃ katvāna subbatānaṃ
                 {pakkhandī} kuladūsako pagabbho
                 māyāvī asaññato palāpo
                 patirūpena caraṃ, sa maggadūsī.  || Sn_I,5.7 ||
90. Ete ca paṭivijjhi yo gahaṭṭho
                 sutavā ariyasāvako sapañño|


[page 018]
18                                  Uragavagga
                 sabbe ne ‘tādisā'; ti {ñatvā},
                 iti disvā na hāpeti tassa saddhā, --
           kathaṃ hi duṭṭhena asampaduṭṭhaṃ
suddhaṃ asuddhena samaṃ kareyyā" ti
                 Cundasuttaṃ niṭṭhitaṃ.
                             6. Parābhavasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ Jetavanaṃ obhāsetvā yena Bhagavā ten'; upasaṃkami, upasaṃkamitvā Bhagavantaṃ abhivādetvā ekamantaṃ aṭṭhāsi.
Ekamantaṃ ṭhitā kho sā devatā Bhagavantaṃ gāthāya ajjhabhāsi:
91. "Parābhavantaṃ purisaṃ mayaṃ pacchāma Gotamaṃ
             Bhagavantaṃ puṭṭhum āgamma: kim parābhavato mukham".  || Sn_I,6.1 ||
92. "Suvijāno bhavaṃ hoti, suvijāno parābhavo:
             dhammakāmo bhavaṃ hoti, dhammadessī parābhavo".  || Sn_I,6.2 ||
93. "Iti h'; etaṃ vijānāma, paṭhamo so parābbavo,
             dutiyaṃ Bhagavā brūhi: kim parābhavato mukhaṃ".  || Sn_I,6.3 ||
94. "Asant'; assa piyā honti, sante na kurute piyaṃ,
      asataṃ dhammaṃ roceti, tam parābhavato mukhaṃ".  || Sn_I,6.4 ||
95. "Iti h'; etaṃ vijānāma, dutiyo so parābhavo,
             tatiyaṃ Bhagavā brūhi: kim parābhavato mukhaṃ".  || Sn_I,6.5 ||


[page 019]
                                    Uragavagga                          19
96. "Niddāsīlī sabhāsīlī anuṭṭhātā ca yo naro
              alaso kodhapaññāṇo, tam parābhavato mukhaṃ".  || Sn_I,6.6 ||
97. "Iti h'; etaṃ vijānāma, tatiyo so parābhavo,
             catutthaṃ Bhagavā brūhi: kim parābhavato mukhaṃ".  || Sn_I,6.7 ||
98. "Yo mātaraṃ vā pitaraṃ vā jiṇṇakaṃ gatayobbanaṃ
             pahu santo na bharati, tam p; arābhavato mukham".  || Sn_I,6.8 ||
99. "Iti h'; etaṃ vijānāma, catuttho so parābhavo,
             pañcamaṃ Bhagavā brūhi: kim parābhavato mukhaṃ".  || Sn_I,6.9 ||
100. "Yo brāhmaṇaṃ vā sammaṇaṃ vā aññaṃ vā pi vaṇibbakaṃ
              musāvādena vañceti, tam parābhavato mukhaṃ".  || Sn_I,6.10 ||
101. "Iti h'; etaṃ vijānāma, pañcamo so parābhavo,
              chaṭṭhamaṃ Bhagavā brūhi: kim parābhavato mukhaṃ".  || Sn_I,6.11 ||
102. "Pahūtavitto puriso sahirañño sabhojano
              eko bhuñjati sādūni, tam parābhavato mukhaṃ".  || Sn_I,6.12 ||
103. "Iti h'; etaṃ vijānāma, chaṭṭhamo so parābhavo
              sattamaṃ Bhagavā brūhi: kim parābhavato mukhaṃ".  || Sn_I,6.13 ||
104. "Jātitthaddho dhanatthaddho gottatthaddho ca yo naro
              saṃ ñātiṃ atimaññeti, tam parābhavato mukhaṃ".  || Sn_I,6.14 ||
105. "Iti h'; etaṃ vijānāma, sattamo so parābhavo,
              aṭṭhamaṃ Bhagavā brūhi: kim parābhavato mukhaṃ".  || Sn_I,6.15 ||
106. "Itthidhutto surādhutto akkhadhutto ca yo naro
              laddhaṃ laddhaṃ vināseti, tam parābhavato mukhaṃ".  || Sn_I,6.16 ||


[page 020]
20                                  Uragavagga
107. "Iti h'; etaṃ vijānāma, aṭṭhamo so parābbavo,
              navamaṃ Bhagavā brūhi: kim parābhavato mukhaṃ".  || Sn_I,6.17 ||
108. "Sehi dārehi asantuṭṭho vesiyāsu padissati,
              dissati paradāresu, tam parābhavato mukhaṃ".  || Sn_I,6.18 ||
109. "Iti h'; etaṃ vijānāma, navamo so parābhavo,
      dasamaṃ Bhagavā brūhi: kim parābhavato mukham".  || Sn_I,6.19 ||
110. "Atītayobbano poso āneti timbarutthaniṃ,
              tassā issā na supati, tam parābhavato mukhaṃ".  || Sn_I,6.20 ||
111. "Iti h'; etaṃ vijānāma, dasamo so parābhavo,
              ekādasamaṃ Bhagavā brūhi: kim parābhavato mukhaṃ".  || Sn_I,6.21 ||
112. "Itthisoṇḍiṃ vikiraṇiṃ purisaṃ vā pi tādisaṃ
              issariyasmiṃ ṭhāpeti, tam parābhavato mukham".  || Sn_I,6.22 ||
113. "Iti h'; etaṃ vijānāma, ekādasamo so parābhavo,
              dvādasamaṃ Bhagavā brūhi: kim parābhavato mukham".  || Sn_I,6.23 ||
114. "Appabhogo mahātaṇho khattiye jāyate kule,
              {so} 'dha rajjaṃ patthayati, tam parābhavato mukhaṃ.  || Sn_I,6.24 ||
115. Ete parābhave loke paṇḍito samavekkhiya
              ariyo dassanasampanno, sa lokaṃ bhajate sivan" ti  || Sn_I,6.25 ||
                             Parābhavasuttaṃ niṭṭhitaṃ.


[page 021]
                                    Uragavagga                          21
                           7. Vasalasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho Bhagavā pubbaṇhasamayaṃ nivāsetvā pattacīvaraṃ ādāya Sāvatthiṃ piṇḍāya pāvisi. Tena kho pana samayena Aggikabhāradvājassa brāhmaṇassa nivesane aggi pajjalito hoti, āhutī paggahitā.
Atha kho Bhagavā Sāvatthiyaṃ sapasānaṃ piṇḍāya caramāno yena Aggikaghāradvājassa brāhmaṇassa nivesanaṃ ten'; upasaṃkami. Addasā kho Aggikabhāradvājo brāhmaṇo Bhagavantaṃ dūrato va āgacchantaṃ, disvāna Bhagavantaṃ etad avoca: "tatr'; eva muṇḍaka, tatr'; eva samanaka, tatr'; eva vasalaka tiṭṭhāhī" ti. Evaṃ vutte Bhagavā Aggikabhāradvājaṃ brāhmaṇaṃ etad avoca:
"jānāsi pana tvaṃ brāhmaṇa vasalaṃ vā vasalakaraṇe vā dhamme" ti. "Na khv-āhaṃ bho Gotama jānami vasalaṃ vā vasalakaraṇe vā dhamme, sādhu me bhavaṃ Gotamo tathā dhammaṃ desetu, yathāhaṃ jāneyyaṃ vasalaṃ vā vasalakaraṇe vā dhamme" ti. "Tena hi brāhmaṇa suṇāhi, sādhukaṃ manasikarohi, bhāsissāmī" ti. "Evam bho" ti kho Aggikabhāradvājo brāhmaṇo Bhagavato paccassosi. Bhagavā etad avoca:
116. "Kodhano upanāhī ca pāpamakkhi ca yo naro
               vipannadiṭṭhi māyāvī, taṃ jaññā ‘vassalo'; iti.  || Sn_I,7.1 ||
117. Ekajaṃ vā dijaṃ va pi yo 'dha pāṇāṇi hiṃsati,
               yassa pāṇe dayā n'; atthi, taṃ jaññā ‘vasalo'; iti.  || Sn_I,7.2 ||


[page 022]
22                                  Uragavagga
118. Yo hanti parirundhati gāmāni nigamāni ca
               niggāhako samaññāto, taṃ jaññā ‘vasalo'; iti.  || Sn_I,7.3 ||
119. Gāme vā yadi vāraññe yaṃ paresaṃ mamāyitaṃ
               theyyā adinnaṃ ādiyati, taṃ jaññā --pe--  || Sn_I,7.4 ||
120. Yo have iṇam ādāya cujjamāno palāyati
               "na hi te iṇam atthī" ti, taṃ jaññā . . .  || Sn_I,7.5 ||
121. Yo ve kiñcikkhakamyatā panthasmiṃ vajataṃ janaṃ
               hantvā kiñcikkham ādeti, taṃ jaññā . . .  || Sn_I,7.6 ||
122. Yo attahetu parahetu dhanahetu ca yo naro
               sakkhipuṭṭho musā brūhi, taṃ jaññā . . .  || Sn_I,7.7 ||
123. Yo ñātīnaṃ sakhānaṃ vā dāresu patidissati
               sahasā sampiyena vā, taṃ jaññā . . .  || Sn_I,7.8 ||
124. Yo mātaraṃ vā pitaraṃ vā jiṇṇakaṃ gatayobbanaṃ
               pahu santo na bharati, taṃ jaññā . . .  || Sn_I,7.9 ||
125. Yo mātaraṃ vā pitaraṃ vā bhātaraṃ bhaginiṃ
                  sasuṃ
       hanti roseti vācāya, taṃ jaññā . . .  || Sn_I,7.10 ||
126. Yo atthaṃ pucchito santo anattham anusāsati,
               paṭicchannena manteti, taṃ jaññā . . .  || Sn_I,7.11 ||
127. Yo katvā pāpakaṃ kammaṃ ‘mā maṃ jaññā'; ti
                  icchati,
               yo paṭicchannakammanto, taṃ jaññā . . .  || Sn_I,7.12 ||
128. Yo ve parakulaṃ gantvā bhutvāna sucibhojanaṃ
               āgataṃ na paṭipūjeti, taṃ jaññā . . .  || Sn_I,7.13 ||
129. Yo brāhmaṇaṃ vā samaṇaṃ vā aññaṃ vā pi vaṇib-
                  bakaṃ
               musāvādena vañceti, taṃ jaññā . . .  || Sn_I,7.14 ||


[page 023]
                                    Uragavagga                          23
130. Yo brāhmaṇaṃ vā samaṇaṃ vā bhattakāle upa-
                  ṭṭhite
               roseti vācā na ca deti, taṃ jaññā . . .  || Sn_I,7.15 ||
131. Asataṃ yo 'dha pa brūti mohena paliguṇṭhito
               kiñcikkhaṃ nijigiṃsāno, taṃ jaññā . . .  || Sn_I,7.16 ||
132. Yo c'; attānaṃ samukkaṃse parañ ca-m-avajānati,
               nihīno sena mānena, taṃ jaññā . . .  || Sn_I,7.17 ||
133. Rosako kadariyo ca pāpiccho maccharī saṭho
               ahiriko anottāpī, taṃ jaññā . . .  || Sn_I,7.18 ||
134. Yo buddhaṃ paribhāsati atha vā tassa sāvakaṃ
               paribbājaṃ gahaṭṭhaṃ vā, taṃ jaññā . . .  || Sn_I,7.19 ||
135. Yo ve anarahā santo arahaṃ paṭijānati
               coro sabrahmake loke, esa kho vasalādhamo.
               Ete kho vasalā vuttā, mayā vo ye pakāsitā.  || Sn_I,7.20 ||
136. Na jaccā vasalo hoti, na jaccā hoti brāhmaṇo,
               kammanā vasalo hoti, kammanā hoti brāhmaṇo.  || Sn_I,7.21 ||
137. Tad aminā pi jānātha, yathā me 'daṃ nidassanaṃ:
               caṇḍālaputto sopāko Mātaṅgo iti vissuto,  || Sn_I,7.22 ||


[page 024]
24                                  Uragavagga
138. so yasaṃ paramaṃ patto Mātaṅgo yaṃ sudullabhaṃ,
               āgañchuṃ tass'; upaṭṭhānaṃ khattiyā brāhmaṇā bahū.  || Sn_I,7.23 ||
139. So devayānam āruyha, virajaṃ so mahāpathaṃ,
       kāmarāgaṃ virājetvā brahmalokūpago ahu, --
               na naṃ jāti nivāresi brahmalokūpapattiyā.  || Sn_I,7.24 ||
140. Ajjhāyakakule jātā brāhmaṇā mantabandhavā,
               te ca pāpesu kammesu abhiṇham upadissare,  || Sn_I,7.25 ||
141. diṭṭhe va dhamme gārayhā, samparāye ca duggati --,
               na ne jāti nivāreti duggaccā garahāya vā  || Sn_I,7.26 ||
142. Na jaccā vasalo hoti, na jaccā hoti brāhmaṇo,
              kammanā vasalo hoti, kammanā hoti brāhmaṇo" ti.  || Sn_I,7.27 ||
     Evaṃ vatte Aggikabhāradvājo brāhmaṇo Bhagavantaṃ etad avoca: "abhikkantaṃ bho Gotama, abhikkantaṃ bho Gotama: seyyathā pi bho Gotama nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya, ‘cakkhumanto rupāni dakkhintī ti, evam evaṃ bhotā Gotamena anekapariyāyena dhammo pakāsito. Esāhaṃ bhavantaṃ Gotamaṃ saraṇaṃ gacchāmi dhammañ ca bhikkhusaṃghañ ca,


[page 025]
                                    Uragavagga                          25
[... content straddling page break has been moved to the page above ...]  upāsakaṃ maṃ bhavaṃ Gotamo dhāretu ajjatagge pāṇupetaṃ saraṇaṃ gatan" ti
                      Vasalasuttaṃ niṭṭhitaṃ.
                            8. Mettasutta.
143. Karaṇīyam atthakusalena
                    yan taṃ santaṃ padaṃ abhisamecca:
                    sakko ujū ca sūjū ca
                    suvaco c'; assa mudu anatimānī,  || Sn_I,8.1 ||
144. santussako ca subharo ca
                    appakicco ca sallahukavutti
                    santindriyo ca nipako ca
                    appagabbho kulesu ananugiddho,  || Sn_I,8.2 ||
145. na ca khuddaṃ samācare kiñci,
                    yena viññū pare upavadeyyuṃ.
                    Sukhino vā khemino hontu
                    sabbe sattā bhavantu sukhitattā:  || Sn_I,8.3 ||
146. ye keci pāṇabhūt'; atthi
                    tasā vā thāvarā vā anavasesā
                    dīghā vā ye mahantā vā
                    majjhimā rassakā aṇukathūlā.  || Sn_I,8.4 ||


[page 026]
26                                  Uragavagga
147. diṭṭhā vā ye vā addiṭṭhā,
                    ye ca dūre vasanti avidūre,
                    bhūtā vā sambhavesī vā, --
                    sabbe sattā bhavantu sukhitattā.  || Sn_I,8.5 ||
148. Na paro paraṃ nikubbetha,
                    nātimaññetha katthacinaṃ kañci,
                    vyārosanā paṭighasaññā
                    nāññamaññassa dukkham iccheyya.  || Sn_I,8.6 ||
149. Mātā yathā niyaṃ puttaṃ
                    āyusā ekaputtam anurakkhe,
                    evam pi sabbabhūtesu
                    mānasam bhāvaye aparimāṇaṃ.  || Sn_I,8.7 ||
150. Mettañ ca sabbalokasmiṃ
                    mānasam bhāvaye aparimāṇaṃ
                    uddhaṃ daho ca tiriyañ ca
                    asambādhaṃ averaṃ asapattaṃ.  || Sn_I,8.8 ||
151. Tiṭṭhaṃ caraṃ nisinno vā
                    sayāno vā yāvat'; assa vigatamiddho,
                    etaṃ satiṃ adhiṭṭheyya,
                    brahmam etaṃ vihāraṃ idha-m-āhu.  || Sn_I,8.9 ||
152. Diṭṭhiñ ca anupagamma
                   sīlavā dassanena sampanno
                    kāmesu vineyya gedhaṃ,
                    na hi jātu gabbhaseyyaṃ punar etī ti  || Sn_I,8.10 ||
                               Mettasuttaṃ niṭṭhitaṃ.


[page 027]
                                    Uragavagga                          27
                              9. Hemavatasutta.
153. "Ajja pannaraso uposatho,
                              iti Sātāgiro yakkho
              divyā ratti upaṭṭhitā,
              anomanāmaṃ satthāraṃ handa passāma Gotamaṃ".  || Sn_I,9.1 ||
154. "Kacci mano supaṇihito
                              iti Hemavato yakkho
              sabbabhūtesu tādino,
              kacci iṭṭhe aniṭṭhe ca saṃkapp'; assa vasīkatā".  || Sn_I,9.2 ||
155. "Mano c'; assa supaṇihito
                              iti Sātāgiro yakkho
              sabbabhūtesu tādino,
              atho iṭṭhe aniṭṭhe ca saṃkapp'; assa vasījatā",  || Sn_I,9.3 ||
156. "Kacci adinnaṃ nādiyati,
                              iti Hemavato yakkho
              kacci pāṇesu saññato,
              kacci ārā pamādamhā, kacci jhānaṃ na riñcati".  || Sn_I,9.4 ||
157. "Na so adinnaṃ ādiyati,
                              iti Sātāgiro yakkho
              atho pāṇesu saññato,
              atho ārā pamādamhā, Buddho jhānaṃ na riñcati".  || Sn_I,9.5 ||
158. "Kacci musā na bhaṇati,|
                              iti Hemavato yakkho


[page 028]
28                                  Uragavagga
              Kacci na khīṇavyappatho,
              Kacci vebhūtiyan nāha, kacci samphaṃ na bhāsati".  || Sn_I,9.6 ||
159. "Musā ca so na bhaṇati,
                              iti Sātāgiro yakkho
              atho na khīṇavyappatho,
              atho vebhūtiyan nāha, mantā atthaṃ so bhāsati".  || Sn_I,9.7 ||
160. "Kacci na rajjati kāmesu,
                              iti Hemavato yakkho
              kacci cittaṃ anāvilaṃ,
              kacci mohaṃ atikkanto, kacci dhammesu cakkhumā".  || Sn_I,9.8 ||
161. "Na so rajjati kāmesu,
                              iti Sātāgiro yakkho
              atho cittaṃ anāvilaṃ,
              sabbamohaṃ atikkanto. Buddho dhammesu cakkhumā".  || Sn_I,9.9 ||
162. "Kacci vijjāya sampanno,
                              iti Hemavato yakkho
              kacci saṃsuddhacāraṇo,
              kacci 'ssa āsavā khīṇā, kacci n'; atthi punabbhavo".  || Sn_I,9.10 ||


[page 029]
                                    Uragavagga                          29
163. "Vijjāya-m-eva sampanno,
                              iti Sātāgiro yakkho
              atho saṃsuddhacāraṇo,
              sabb'; assa āsavā khīṇā, n'; atthi tassa punabbhavo.  || Sn_I,9.11 ||
163 A. Sampannaṃ munino cittaṃ kammanā vyappathena ca,
              vijjācaraṇasampannaṃ dhammato naṃ pasaṃsasi.  || Sn_I,9.11A ||
163 B. Sampannaṃ munino cittaṃ kammanā vyappathena ca,
              vijjācaraṇasampannaṃ dhammato anumodasi.  || Sn_I,9.11B ||
164. Sampannaṃ munino cittaṃ kammanā vyappathena ca,
              vijjācaraṇasampannaṃ handa passāma Gotamaṃ.  || Sn_I,9.12 ||
165. Eṇijaṃghaṃ kisaṃ dhīraṃ appāhāraṃ alolupaṃ
              muniṃ vanasmiṃ jhāyantaṃ ehi passāma Gotamaṃ.  || Sn_I,9.13 ||
166. Sīhaṃ v'; ekacaraṃ nāgaṃ kāmesu anapekhinaṃ
              upasaṃkamma pucchāma maccupāsā pamocanaṃ.  || Sn_I,9.14 ||
167. Akkhātāraṃ pavattāraṃ sabbadhammāna pāraguṃ
              Buddhaṃ verabhayātītam mayaṃ pucchāma Gota-
                 maṃ",  || Sn_I,9.15 ||
168. "Kismiṃ loko samuppanno,
                              iti Hemavato yakkho
              kismiṃ kubbati santhavaṃ,
              kissa loko upādāya kismiṃ loko vihaññati".  || Sn_I,9.16 ||


[page 030]
30                                  Uragavagga
169. "Chassu loko samuppanno,
                              Hemavatā ti Bhagavā
              chassu kubbati santhavaṃ,
      channam eva upādāya chassu loko vihaññati".  || Sn_I,9.17 ||
170. "Kataman taṃ upādānaṃ, yattha loko vihaññati,
              niyyānaṃ pucchito brūhi: kathaṃ dukkhā pamuccati".  || Sn_I,9.18 ||
171. "Pañca kāmagunā loke manochaṭṭhā paveditā,
              ettha chandaṃ virājetvā evaṃ dukkhā pamuccati.  || Sn_I,9.19 ||
172. Etaṃ lokassa niyyānaṃ akkhātaṃ vo yathātathaṃ,
              etam vo aham akkhāmi: evaṃ dukkhā pamuccati".  || Sn_I,9.20 ||
173. "Ko sū 'dha taratī oghaṃ, ko 'dha tarati aṇṇavaṃ,
              {appatiṭṭhe} anālambe ko gambhīre na sīdati".  || Sn_I,9.21 ||
174. "Sabbadā sīlasampanno paññavā susamāhito
              ajjhattacintī satimā oghaṃ tarati duttaraṃ.  || Sn_I,9.22 ||
175. Virato kāmasaññya sabbasaṃyojanātigo
              nandībhavaparikkhīṇo, so gambhīre na sīdati".  || Sn_I,9.23 ||
176. "Gambhīrapaññaṃ nipuṇatthadassiṃ
                   akiñcanaṃ kāmabhave asattaṃ
           taṃ passatha sabbadhi vippamuttaṃ
                   dibbe pathe kamamānaṃ mahesiṃ.  || Sn_I,9.24 ||
177. Anomanāmaṃ nipuṇatthadassiṃ
                   paññādadaṃ kāmālaye asattaṃ


[page 031]
                                    Uragaragga                          31
                   taṃ passatha sabbaviduṃ sumedhaṃ
                   ariye pathe kamamānaṃ mahesiṃ.  || Sn_I,9.25 ||
178. Suddiṭṭhaṃ vata no ajja suppabhātaṃ suhuṭṭhitaṃ,
              yaṃ addasāma Sambuddhaṃ oghatiṇṇam anāsavaṃ.  || Sn_I,9.26 ||
179. Ime dasasatā yakkhā iddhimanto yasassino
              sabbe taṃ saraṇaṃ yanti, tvan no satthā anuttaro.  || Sn_I,9.27 ||
180. Te mayaṃ vicarissāma gāmā gāmaṃ nagā nagaṃ
              namassamānā Sambuddhaṃ dhammassa ca sudhammatan" ti  || Sn_I,9.28 ||
                     Hemavatasuttaṃ niṭṭhitaṃ.
                          10. Āḷavakasutta.
     Evam me sutaṃ:
     Ekaṃ samayaṃ Bhagavā Āḷaviyaṃ viharati Āḷavakassa yakkhassa bhavane. Atha kho Āḷavako yakkho yena Bhagavā ten'; upasaṃkami, upasaṃkamitvā Bhagavantaṃ etad avoca: "nikkhama samaṇā" ti, -- "sādh'; āvuso" ti Bhagavā nikkhami, -- "pavisa samaṇā"  ti, -- "sādh'; āvuso" ti Bhagavā pāvisi. Dutiyam pi kho Āḷavako yakkho Bhagavantaṃ etad avoca: "nikkhama samaṇā" ti, -- "sādh'; āvuso" ti Bhagavā nikkhami, -- "pavisa samaṇā" ti, -- "sādh'; āvuso" ti Bhagavā pāvisi. Tatiyam pi kho Āḷavako yakkho Bhagavantaṃ etad avoca: "nikkhama samaṇā" ti, -- "sādh'; āvuso" ti Bhagavā nikkhami, -- "pavisa samaṇā" ti, -- "sādh'; āvuso" ti Bhagavā pāvisi. Catuttham pi kho Āḷavako yakkho Bhagavantaṃ etad avoca: "nikkhama samaṇā" ti. "Na khv-āhan taṃ āvuso nikkhamissāmi,


[page 032]
32                                  Uragavagga
[... content straddling page break has been moved to the page above ...]  yan te karaṇīyaṃ, taṃ karohī" ti. "Pañhan taṃ samaṇa pucchissāmi, sace me na vyākarissasi, cittaṃ vā te khipissāmi hadayaṃ vā te phālessāmi pādesu vā gahetvā pāra-Gaṅgāya khipissāmī" ti.
"Na khv-āhan taṃ āvuso passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo me cittaṃ vā khipeyya hadayaṃ vā phāḷeyya pādesu vā gahetvā pāra-Gaṅgāya khipeyya, api ca tvaṃ āvuso puccha yad ākaṃkhasī" ti. Atha kho Āḷavako yakkho Bhagavantaṃ gāthāya ajjhabhāsi:
181. "Kiṃ sū 'dha vittaṃ purisassa seṭṭhaṃ,
                   kiṃ su suciṇṇaṃ sukham āvahāti,
                   kiṃ su have sādutaraṃ rasānaṃ,
                   kathaṃjīvim jīvitam āhu seṭṭhaṃ".  || Sn_I,10.1 ||
182. "Saddh'; īdha vittaṃ purisassa seṭṭhaṃ,
                   dhammo suciṇṇo sukham āvahāti,
                   saccaṃ have sādutaraṃ rasānaṃ,
                   paññājīviṃ jīvitam āhu seṭṭhaṃ".  || Sn_I,10.2 ||
183. "Kathaṃ su taratī oghaṃ, kathaṃ su tarati aṇṇavaṃ,
              kathaṃ su dukkhaṃ acceti, kathaṃ su parisujjhati".  || Sn_I,10.3 ||


[page 033]
                                    Uragavagga                          33
184. "Saddhāya taratī oghaṃ, appamādena aṇṇavaṃ,
              viriyena dukkhaṃ acceti, paññāya parisujjhati".  || Sn_I,10.4 ||
185. "Kathaṃ su labhate paññaṃ, kathaṃ su vindate dhanaṃ,
              kathaṃ su kittiṃ pappoti, kathaṃ mittāni ganthati,
              asmā lokā paraṃ lokaṃ kathaṃ pecca na socati".  || Sn_I,10.5 ||
186. "Saddahāno arahataṃ dhammaṃ nibbānapattiyā
              sussūsā labbate paññaṃ appamatto vicakkhaṇo,  || Sn_I,10.6 ||
187. patirūpakārī dhuravā uṭṭhātā vindate dhanaṃ,
              saccena kittiṃ pappoti, dadaṃ mittāni ganthati.  || Sn_I,10.7 ||
188. Yass'; ete caturo dhammā saddhassa gharamesino
              saccaṃ dhammo dhiti cāgo, sa ve pecca na socati.  || Sn_I,10.8 ||
189. Iṃgha aññe pi pucchassu puthū samaṇabrāhmaṇe,
              yadi saccā damā cāgā khantyā bhiyyo 'dha vijjati".  || Sn_I,10.9 ||
190. "Kathan nu dāni puccheyyaṃ puthū samaṇabrāhmaṇe,
              so 'haṃ ajja pajānāmi yo attho samparāyiko.  || Sn_I,10.10 ||
191. Atthāya vata me Buddho vāsāy'; Āḷavim āgamā,
               so 'ham ajja pajānāmi yattha dinnaṃ mahapphalaṃ.  || Sn_I,10.11 ||
192. So ahaṃ vicarissāmi gāmā gāmaṃ purā puraṃ
              namassamāno Sambuddhaṃ dhammassa ca sudhammatan" ti  || Sn_I,10.12 ||
                          ĀḶAVAKASUTTAṂ NIṬṬHITAṂ.


[page 034]
34                                  Uragavagga
                               11. Vijayasutta.
193. Caraṃ vā yadi vā tiṭṭhaṃ nisinno uda vā sayaṃ
              sammiñjeti pasāreti, -- esā kāyassa iñjanā.  || Sn_I,11.1 ||
194. Aṭṭhīnahārusaññutto tacamaṃsāvalepano
              chaviyā kāyo paṭicchanno yathābhūtaṃ na dissati,  || Sn_I,11.2 ||
195. antapūro udarapūro yakapeḷassa vatthino
              hadayassa papphāsassa vakkassa pihakassa ca  || Sn_I,11.3 ||
196. siṃghānikāya khelassa sedassa medassa ca
              lohitassa lasikāya pittassa ca vasāya ca.  || Sn_I,11.4 ||
197. Ath'; assa navahi sotehi asucī savati sabbadā:
              akkhimhā akkhigūthako, kaṇṇamhā kaṇṇagūthako,  || Sn_I,11.5 ||
198. siṃghāṇikā ca nāsāto, mukhena vamat'; ekadā
              pittaṃ semhañ ca vamati, kāyamhā sedajallikā.  || Sn_I,11.6 ||
199. Ath'; assa susiraṃ sīsaṃ matthaluṅgassa pūritam,
              subhato naṃ maññatī bālo avijjāya purakkhato.  || Sn_I,11.7 ||
200. Yadā ca so mato seti uddhumāto vinīlako
              apaviddho susānasmiṃ, anapekhā honti ñātayo,  || Sn_I,11.8 ||
201. khādanti naṃ supāṇā ca sigālā ca vakā kimī,
              kākā gijjhā ca khādanti, ye c'; aññe santi pāṇayo.  || Sn_I,11.9 ||


[page 035]
                                    Uragavagga                          35
202. Sutvāna Buddhavacanaṃ bhikkhu paññāṇavā idha,
              so kho maṃ parijānāti, yathābhūtaṃ hi passati.  || Sn_I,11.10 ||
203. ‘Yathā idaṃ tathā etaṃ, yathā etaṃ tathā idaṃ,'
             ajjhattañ ca bahiddhā ca kāye chandaṃ virājaye.  || Sn_I,11.11 ||
204. Chandarāgaviratto so bhikkhu paññāṇavā idha
      ajjhagā amataṃ santiṃ nibbāna-padam accutaṃ.  || Sn_I,11.12 ||
205. Dipādako 'yam asuci duggandho parihīrati
              nānākuṇapaparipūro vissavanto tato tato.  || Sn_I,11.13 ||
206. Etādisena kāyena yo maññe uṇṇametave
              paraṃ vā avajāneyya -- kim aññatra adassanā ti  || Sn_I,11.14 ||
                          VIJAYASUTTAṂ NIṬṬHITAṂ.
                               12. Munisutta.
207. Santhavāto bhayaṃ jātaṃ, niketā jāyate rajo,
              aniketam asanthavaṃ: etaṃ ve munidassanaṃ.  || Sn_I,12.1 ||
208. Yo jātam ucchijja na ropayeyya,
                   jāyantam assa nānuppavecche,
                   tam āhu ekaṃ muninaṃ carantaṃ:
                   addakkhi so santipadaṃ mahesi.  || Sn_I,12.2 ||


[page 036]
36                                  Uragavagga
209. Saṃkhāya vatthūni pamāya bījaṃ
                   sineham assa nānuppavecche,
                   sa ve munī jātikhayantadassī
                   takkaṃ pahāya na upeti saṃkhaṃ.  || Sn_I,12.3 ||
210. Aññāya sabbāni nivesanāni
                   anikāmayaṃ aññataraṃ pi tesaṃ
                   sa ve munī vitagedho agiddho
                   nāyūhatī, pāragato hi hoti.  || Sn_I,12.4 ||
211. Sabbābhibhuṃ sabbaviduṃ sumedhaṃ
                   sabbesu dhammesu anūpalitaṃ
                   sabbañjahaṃ taṇhakkhaye vimuttaṃ,
                   taṃ vāpi dhīrā muniṃ vedayanti.  || Sn_I,12.5 ||
212. Paññābalaṃ sīlavatūpapannaṃ
                  samāhitaṃ jhānarataṃ satīmaṃ
                   saṅgā pamuttaṃ akhilaṃ anāsavaṃ,
                   taṃ vāpi dhīra muniṃ vedayanti.  || Sn_I,12.6 ||
213. Ekaṃ carantaṃ muniṃ appamattaṃ
                   nindāpasaṃsāsu avedhamānaṃ
                   sīhaṃ va saddesu asantasantaṃ
                   vātaṃ va jālamhi asajjamānaṃ
                   padumaṃ va toyena alippamānaṃ
                   netāram āññesaṃ anaññaneyyaṃ,
                   taṃ vāpi --pe--.  || Sn_I,12.7 ||


[page 037]
                                    Uragavagga                          37
214. Yo ogahane thambho-r-ivābhijāyati,
                   yasmiṃ pare vācā pariyantaṃ vadanti,
                   taṃ vītarāgaṃ susamāhitindriyaṃ,
                   taṃ vāpi . . .  || Sn_I,12.8 ||
215. Yo ve ṭhitatto tasaraṃ va ujjaṃ
                   jigucchati kammehi pāpakehi
                   vīmaṃsamāno visamaṃ samañ ca,
                   taṃ vāpi . . .  || Sn_I,12.9 ||
216. Yo saññatatto na karoti pāpaṃ,
                   daharo ca majjho ca munī yatatto,
           arosaneyyo so na roseti kañci,
                   taṃ vāpi . . .  || Sn_I,12.10 ||
217. Yad aggato majjhato sesato vā
                   piṇḍaṃ labhetha paradattūpajīvī,
                   nālan thutun no pi nipaccavādī,
                   taṃ vāpi . . .  || Sn_I,12.11 ||
218. Muniṃ carantaṃ virataṃ methunasmā,
                   yo yobbane na upanibajjhate kvaci,
                  madappamādā virataṃ vippamuttaṃ,
                   taṃ vāpi . . .  || Sn_I,12.12 ||
219. Aññāya lokaṃ paramatthadassiṃ
                   oghaṃ samuddaṃ atitariya {tādiṃ}.|


[page 038]
38                                  Uragavagga
                   taṃ chinnaganthaṃ asitaṃ anāsavaṃ
                   taṃ vāpi dhīrā muniṃ vedayanti.  || Sn_I,12.13 ||
220. Asamā ubho dūravihāravuttino:
                   gihi dāraposī amano ca subbato, --
                   parapāṇarodhāya gihī asaññato,
                   niccaṃ munī rakkhati pāṇine yato.  || Sn_I,12.14 ||
221. Sikhī yathā nīlagīvo vihaṅgamo
                   haṃsassa nopeti javaṃ kudācanaṃ,
                   evaṃ gihī nānukaroti bhikkhuno
                   munino vivittassa vanamhi jhāyato ti|  || Sn_I,12.15 ||
                      MUNISUTTAṂ NIṬṬHITAṂ.
                       Uragavaggo paṭhamo.
Tass'; uddānaṃ:
     Urago Dhaniyo c'; eva Visānañ ca tathā Kasi
     Cundo Parābhavo c'; eva Vasalo Mettabhāvanā
     Sātāgiro Āḷavako Vijjaya ca tathā Muni,
     dvādas'; etāni suttāni Uragavaggo ti vuccatī ti.|


[page 039]
                                 39
                     II. CŪLAVAGGA.
                          1. Ratanasutta.
222. Yānīdha bhūtāni samāgatāmi
                   bhummāni vā yāni va antalikkhe,
                   sabbe va bhūtā sumanā bhavantu,
                   atho pi sakkacca suṇantu bhāsitaṃ.  || Sn_II,1.1 ||
223. Tasmā hi bhūtā misāmetha sabbe,
                   mettaṃ karotha mānusiyā pajāya,
                   divā ca ratto ca haranti ye baliṃ,
                   tasmā hi ne rakkhatha appamattā.  || Sn_II,1.2 ||
224. Yaṃ kiñci vittaṃ idha vā huraṃ vā,
                   saggesu vā yaṃ ratanaṃ panītaṃ,
                   na no samaṃ atthi Tathāgatena, --
                   idam pi Buddhe ratanaṃ paṇītaṃ,
                   etena saccena suvatthi hotu.  || Sn_II,1.3 ||
225. Khayaṃ virāgaṃ amataṃ paṇītaṃ
                   yad ajjhagā Sakyamunī samāhito,
                   na tena dhammena sam'; atthi kiñci, --
                   idam pi Dhamme ratanaṃ paṇītaṃ,
                   etena saccena suvatthi hotu.  || Sn_II,1.4 ||
226. Yam buddhaseṭṭho parivaṇṇayī suciṃ
                   samādhim ānantarikañ ñam āhu,|


[page 040]
40                                  Cūlavagga
                   samādhinā tena samo na vijjati, --
                   idam pi Dhamme ratanaṃ paṇītaṃ,
                   etena saccena suvatthi hotu.  || Sn_II,1.5 ||
227. Ye puggalā aṭṭha satam pasatthā,
                   cattāri etāni yugāni honti,
                   te dakkhiṇeyyā Sugatassa sāvakā,
           etesu dinnāni mahapphalāni, --
                   idam pi Saṃghe ratanaṃ panītaṃ,
                   etena saccena suvatthi hotu.  || Sn_II,1.6 ||
228. Ye suppayuttā manasā daḷhena
                   nikkāmino Gotamasāsanamhi,
                   te pattipattā amataṃ vigayha
                   laddhā mudhā nibbutiṃ bhuñjamānā, --
                   idam pi Saṃghe ratanaṃ paṇītaṃ,
                   etena saccena suvatthi hotu.  || Sn_II,1.7 ||
229. Yath'; indakhīlo paṭhaviṃ sito siyā
                   catubbhi vātehi asampakampiyo,
                   tathūpamaṃ sappurisaṃ vadāmi
                   yo ariyasaccāni avecca passati, --
                   idam pi Saṃghe ratanaṃ paṇītāṃ,
                   etena saccena suvatthi hotu.  || Sn_II,1.8 ||
230. Ye ariyasaccāni vibhāvayanti
                   gambhīrapaññena sudesitāni,
                   kiñcāpi te honti bhusappamattā,
                   na te bhavaṃ aṭṭhamaṃ ādiyanti, --
                   idam pi Saṃghe ratanaṃ paṇītaṃ,
                   etena saccena suvatthi hotu.  || Sn_II,1.9 ||
231. Sahā v'; assa dassanasampadāya
                   tayas su dhammā jahitā bhavanti:|


[page 041]
                                    Cūlavagga                           41
                   sakkāyadiṭṭhi vicikicchitañ ca
                   sīlabbataṃ vā pi yad atthi kiñci,
                   catūh'; apāyehi ca vippamutto
                   cha cābhiṭhānāni abhabbo kātuṃ, --
                   idam pi Saṃghe ratanaṃ paṇītaṃ,
                   etena saccena suvatthi hotu.  || Sn_II,1.10 ||
232. Kiñcāpi so kammaṃ karoti pāpakaṃ
                  kāyena vācā uda cetasā vā,
                   abhabbo so tassa paṭicchadāya,
                   abhabbatā diṭṭhapadassa vuttā, --
                   idam pi Saṃghe ratanaṃ paṇītaṃ,
                   etena saccena suvatthi hotu.  || Sn_II,1.11 ||
233. Vanappagumbe yathā phussitagge
                   gimhāna māse paṭhamasmiṃ gimhe,
                   tathūpamaṃ dhammavaraṃ adesayi
                   nibbānagāmiṃ paramaṃhitāya, --
                   idam pi Buddhe ratanaṃ paṇītaṃ,
                   etena saccena suvatthi hotu.  || Sn_II,1.12 ||
234. Varo varaññū varado varāharo
                   anuttaro dhammavaraṃ adesayi, --
                   idam pi Buddhe ratanaṃ paṇītaṃ,
                   etena saccena suvatthi hotu.  || Sn_II,1.13 ||
235. ‘Khīṇaṃ purāṇaṃ, navaṃ n'; atthi sam-
                      bhavaṃ,'
                   virattacittā āyatike bhavasmiṃ
                   te khīṇabījā avirūḷhichandā|


[page 042]
42                                  Cūlavagga
                   nibbanti dhīrā yathāyam padīpo, --
                   idam pi Saṃghe ratanaṃ paṇītaṃ,
                   etena saccena suvatthi hotu.  || Sn_II,1.14 ||
236. Yānīdha bhūtāni samāgatāni
                   bhummāni vā yāni va antalikkhe,
                   tathāgataṃ devamanussapūjitaṃ
                   Buddhaṃ namassāma, suvatthi hotu.  || Sn_II,1.15 ||
237. Yānīdha bhūtāni samāgatāmi
                   bhummāni vā yāni va antalikkhe,
                   tathāgataṃ devamanussapūjitaṃ
                   Dhammaṃ namassāma, suvatthi hotu.  || Sn_II,1.16 ||
238. Yānīdha bhūtāni samāgatāni
                   bhummāni vā yāni va antalikkhe,
                  tathāgataṃ devamanussapūjitaṃ
                   Saṃghaṃ namassāma, suvatthi hotū ti  || Sn_II,1.17 ||
                      RATANASUTTAṂ NIṬṬHITAṂ.
                        2. Āmagandhasutta.
239. "Sāmāka-ḍiṅgulaka-cīnakāni
                   pattapphalaṃ mūlapphalaṃ gavipphalaṃ
                   dhammena laddhaṃ satam añhamānā
                   na kāmakāmā alikaṃ bhaṇanti.  || Sn_II,2.1 ||
240. Yad añhamāno sukataṃ suniṭṭhitaṃ
                   parehi dinnaṃ payataṃ panītaṃ|


[page 043]
                                    Cūlavagga                           43
                   sālīnam annaṃ paribhuñjamāno
                   so bhuñjatī Kassapa āmagandhaṃ.  || Sn_II,2.2 ||
241. ‘Na āmagandho mama kappatī'; ti
                   icc-eva tvaṃ bhāsasi brahmabandhu
                   sālīnam annaṃ paribhuñjamāno
                   sakuntamaṃsehi susaṃkhatehi, --
                   pucchāmi tam Kassapa etam atthaṃ:
                   kathappakāro tava āmagandho".  || Sn_II,2.3 ||
242. "Pāṇātipāto vadhachedabandhanaṃ
                   theyyaṃ musāvādo nikatī vañcanāni ca
                   ajjhenakujjaṃ paradārasevanā,
                   esāmagandho, na hi maṃsabhojanaṃ.  || Sn_II,2.4 ||
243. Ye idha dāmesu asaññatā janā
                   rasesu giddhā asucīkamissitā
           natthikadiṭṭhi visamā durannayā,
                   esāmagandho, na hi maṃsabhojanaṃ.  || Sn_II,2.5 ||
244. Ye lūkhasā dāruṇā piṭṭhimaṃsikā
                   mittadduno nikkaruṇatimānino
                   adānasīlā na ca denti kassaci, --
                   esāmagandho --pe--.  || Sn_II,2.6 ||


[page 044]
44                                  Cūlavagga
245. Kodho mado thambho paccuṭṭhāpanā ca
                   māyā usuyyā bhassasamussayo ca
                   mānātimāno ca asabbhi santhavo,
                   esāmagandho . . .  || Sn_II,2.7 ||
246. Ye pāpasīlā iṇaghāta-sūcakā
                   vohārakūṭā idha pāṭirūpikā
                   narādhamā ye 'dha karonti kibbisaṃ, --
                   esāmagandho . . .  || Sn_II,2.8 ||
247. Ye idha pāṇesu asaññatā janā
                   paresam ādāya vihesam uyyutā
                   dussīla-luddā pharusā anādarā, --
                   esāmagandho . . .  || Sn_II,2.9 ||
248. Etesu giddhā viruddhātipātino
                   nicc'; uyyutā, pecca tamaṃ vajanti ye,
                   patanti sattā nirayaṃ avaṃsirā, --
                   esāmagandho . . .  || Sn_II,2.10 ||
249. Na macchamaṃsaṃ nānāsakattaṃ
                   na naggiyaṃ muṇḍiyaṃ jaṭā jallaṃ
                      kharājināni vā
                   nāggihuttass'; upasevanā va yā
                   ye vā pi loke amarā bahū tapā
                   mantāhutī yañña-m-utūpasevanā
                   sodhenti maccaṃ avitiṇṇakaṃkhaṃ.  || Sn_II,2.11 ||


[page 045]
                                    Cūlavagga                           45
250. Sotesu gutto vijitindriyo care
                   dhamme ṭhito ajjavamaddave {rato},
                   saṅgātigo sabbadukkhappahīno
                   na lippati diṭṭhasutesu dhīro".  || Sn_II,2.12 ||
251. Icc-etam attham Bhagavā punappunaṃ
                   akkhāsi, taṃ vedayi mantapāragū,
                   citrāhi gāthāhi muni-ppakāsayi
                   nirāmagandho asito durannayo.  || Sn_II,2.13 ||
252. Sutvāna Buddhassa subhāsitam padaṃ
                   nirāmagandhaṃ sabbadukkhappanūdanaṃ
                   nīcamano vandi Tathāgatassa
                   tatth'; eva pabbajjam arocayitthā ti  || Sn_II,2.14 ||
                     ĀMAGANDHASUTTAṂ NIṬṬHITAṂ.
                          3. Hirisutta.
253. Hirin tarantaṃ vijigucchamānaṃ
                   "sakhāham asmi" iti bhāsamānaṃ
                   sayhāni kammāni anādiyantaṃ
                   ‘n'; eso manan'; ti iti naṃ vijaññā.  || Sn_II,3.1 ||
254. Ananvayaṃ piyaṃ vācaṃ yo mittesu pakubbati,
              akarontaṃ bhāsamānaṃ parijānanti paṇḍitā.  || Sn_II,3.2 ||


[page 046]
46                                  Cūlavagga
255. Na so mitto yo sadā appamatto
                   bhedāsaṃkī randham evānupassī,
                   yasmiṃ ca seti urasīva putto,
                   sa ve mitto yo parehi abhejjo.  || Sn_II,3.3 ||
256. Pāmujjakaraṇaṃ ṭhānaṃ pasaṃsāvahanaṃ sukhaṃ
              phalānisaṃso bhāveti vahanto porisaṃ dhuraṃ.  || Sn_II,3.4 ||
257. Pavivekarasam pītvā rasaṃ upasamassa ca
              niddaro hoti nippāpo dhammapitirasaṃ pivan ti  || Sn_II,3.5 ||
                       HIRISUTTAṂ NIṬṬHITAṂ.
                      4. Mahāmaṅgalasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ Jetavanaṃ obhāsetvā yena Bhagavā ten'; upasaṃkami, upasaṃkamitvā Bhagavantaṃ abhivādetvā ekamantaṃ aṭṭhāsi.
Ekamantaṃ ṭhitā kho sā devatā Bhagavantaṃ gāthāya ajjhabhāsi:
258. "Bahū devā manussā ca maṅgalāni acintayuṃ
              ākaṃkhamānā sotthānaṃ, brūhi maṅgalam uttamaṃ".  || Sn_II,4.1 ||
259. "Asevanā ca bālānaṃ paṇḍitānañ ca sevanā
              pūjā ca pūjanīyānaṃ, etam maṅgalam uttamaṃ.  || Sn_II,4.2 ||
260. Patirūpadesavāso ca pubbe ca katapuññatā
              attasammāpaṇidhi ca, etam maṅgalam uttamaṃ.  || Sn_II,4.3 ||


[page 047]
                                    Cūlavagga                           47
261. Bāhusaccañ ca sippañ ca vinayo ca susikkhito
              subhāsitā ca yā vācā, etaṃ . . .  || Sn_II,4.4 ||
262. Mātāpitu-upaṭṭhānaṃ puttadārassa saṅgaho
              anākulā ca kammantā, etaṃ . . .  || Sn_II,4.5 ||
263. Dānañ ca dhammacariyā ca ñātakānañ ca saṅgaho
              anavajjāni kammāni, etaṃ . . .  || Sn_II,4.6 ||
264. Ārati viratī pāpā majjapānā ca suññamo
             appamādo ca dhammesu, etaṃ . . .  || Sn_II,4.7 ||
265. Gāravo ca nivāto ca santuṭṭhī ca kataññutā
              kālena dhammasavanaṃ, etaṃ . . .  || Sn_II,4.8 ||
266. Khantī ca sovacassatā samaṇānañ ca dassanaṃ
              kālena dhammasākacchā, etaṃ . . .  || Sn_II,4.9 ||
267. Tapo ca brahmacariyā ca ariyasaccāna dassanaṃ
      nibbānasacchikiriyā ca, etaṃ . . .  || Sn_II,4.10 ||
268. Phuṭṭhassa lokadhammehi cittam yassa na kampati
              asokaṃ virajaṃ khemaṃ, etaṃ . . .  || Sn_II,4.11 ||
269. Etādisāni katvāna sabbattha-m-aparājitā,
              sabbattha sotthiṃ gacchanti, taṃ tesaṃ maṅgalam
                 uttaman" ti  || Sn_II,4.12 ||
                     MAHĀMAṄGALASUTTAṂ NIṬṬHITAṂ.
                        5. Sūcilomasutta.
     Evam me sutaṃ:
     Ekaṃ samayaṃ Bhagavā Gayāyaṃ viharati Ṭaṃkitamañce Sūcilomassa yakkhassa bhavane. Tena kho pana samayena Kharo ca yakkho Sūcilomo ca yakkho Bhagavato avidūre atikkamanti.


[page 048]
48                                  Cūlavagga
[... content straddling page break has been moved to the page above ...]  Atha kho Kharo yakkho Sūcilomaṃ yakkhaṃ etad avora: "eso samaṇo" ti. "N'; eso samaṇo, samaṇako eso, yāva jānāmi yadi vā so samaṇo yadi vā samaṇako" ti. Atha kho Sūcilomo yakkho yena Bhagavā ten'; upasaṃkami, upasaṃkamitvā Bhagavato kāyaṃ upanāmesi. Atha kho Bhagavā kāyaṃ apanāmesi. Atha kho Sūcilomo yakkho Bhagavantaṃ etad avoca: "bhāyasi maṃ samaṇā" ti. "Na khv-āhan taṃ āvuso bhāyāmi, api ca kho te samphasso pāpako" ti. "Pañhaṃ taṃ samaṇa pucchissāmi, sace me  na vyākarissasi, cittaṃ vā te khipissāmi, hadayaṃ vā te phāḷessāmi, pādesu vā gahetvā pāra-Gaṅgāya khipissāmī" ti. "Na khv-āhan taṃ āvuso passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo me cittaṃ vā khipeyya hadayaṃ vā phāḷeyya pādesu vā gahetvā pāra-Gaṅgāya khipeyya, api ca tvaṃ āvuso puccha yad ākaṃkhasī" ti. Atha kho Sūcilomo yakkho Bhagavantaṃ gāthāya ajjhabhāsi:
270. "Rāgo ca doso ca kutonidānā,
                   aratī ratī lomahaṃso kutojā,
                   kuto samuṭṭhāya mano vitakkā
                   kumārakā vaṃkam iv'; ossajanti".  || Sn_II,5.1 ||
271. "Rāgo ca doso ca itonidānā,
                   arati ratī lomahaṃso itojā,
                   ito samuṭṭhāya mano vitakkā
                   kumārakā vaṃkam iv'; ossajanti.  || Sn_II,5.2 ||


[page 049]
                                    Cūlavagga                           49
272. Snehajā attasambhūtā nigrodhasseva khandhajā
              puthu visattā kāmesu māluvā va vitatā vane.  || Sn_II,5.3 ||
273. Ye naṃ pajānanti yatonidānaṃ,
                   te naṃ vinodenti, suṇohi yakkha,
                   te duttaraṃ ogham imaṃ taranti
                   atiṇṇapubbaṃ apunabbhavāyā" ti  || Sn_II,5.4 ||
                     SŪCILOMASUTTAṂ NIṬṬHITAṂ.
                   6. Dhammacariyasutta.
274. Dhammacariyaṃ brahmacariyaṃ etad āhu vasutta-
                 maṃ:
              pabbajito pi ce hoti agārasmā anagāriyaṃ,  || Sn_II,6.1 ||
275. So ce mukharajātiko vihesābhirato mago,
              jīvitan tassa pāpiyo, rajaṃ vaḍḍheti attano.  || Sn_II,6.2 ||
276. Kalahābhirato bhikkhu mohadhammena āvaṭo
              akkhātam pi na jānāti dhammaṃ Baddhena desitaṃ.  || Sn_II,6.3 ||
277. Vihesaṃ bhāvitattānaṃ avijjāya purakkhato
              saṃkilesaṃ na jānāti maggaṃ nirayagāminaṃ,  || Sn_II,6.4 ||
278. vinipātaṃ samāpanno gabbhā gabbhaṃ tamā tamaṃ,
              sa ve tādisako bhikkhu pecca dukkhaṃ nigacchati.  || Sn_II,6.5 ||
279. Gūthakūpo yathā assa sampuṇṇo gaṇavassiko,
              yo evarūpo assa, dubbisodho hi saṅgaṇo.  || Sn_II,6.6 ||
280. Yaṃ evarūpaṃ jānātha bhikkhavo gehanissitaṃ
              pāpicchaṃ pāpasaṃkappaṃ pāpāacāragocaraṃ,  || Sn_II,6.7 ||


[page 050]
50                                  Cūlavagga
281. sabbe samaggā hutvāna abhinibbijjayātha naṃ:
              kāraṇḍavaṃ niddhamatha, kasambuṃ apakas-
                 satha,  || Sn_II,6.8 ||
282. tato palāpe vāhetha assamaṇe samaṇamānine.
              Niddhamitvāna pāpicche pāpāacāragocare  || Sn_II,6.9 ||
283. suddhā suddhehi saṃvāsaṃ kappayavho patissatā,
              tato samaggā nipakā dukkhass'; antaṃ karissathā ti  || Sn_II,6.10 ||
                   DHAMMACARIYASUTTAṂ NIṬṬHITAṂ.
                     7. Brāhmaṇadhammikasuttaṃ.
     Evam me {sutaṃ}:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho sambahulā Kosalakā brāhmaṇamabāsālā jiṇṇā vuddhā mahallakā addhagatā vayo anuppattā yena Bhagavā ten'; upasaṃkamiṃsu, upasaṃkamitvā Bhagavatā saddhiṃ sammodiṃsu, sammodaṇīyaṃ kathaṃ sārāṇīyaṃ vītisāretvā ekamantaṃ nisīdiṃsu. Ekamantaṃ nisinnā kho te brāhmaṇamahāsālā Bhagavantaṃ etad avocuṃ: "sandissanti nu kho bho Gotama etarahi brāhmaṇā porāṇānaṃ brāhmaṇabrāhmaṇadhamme" ti. "Na kho brāhmaṇā sandissanti etarahi brāhmaṇā porāṇānaṃ brāhmaṇānaṃ brāhmaṇadhamme" ti. "Sādhu no bhavaṃ Gotamo  porāṇānaṃ brāhmaṇānaṃ brāhmaṇadhammaṃ bhāsatu, sace bhoto Gotamassa agarū" ti. "Tena hi brāhmaṇā suṇātha sādhukaṃ manasikarotha, bhāsissāmi" ti. "Evam bho" ti kho te brāhmaṇamabāsālā Bhagavato paccassosuṃ.
Bhagavā etad avoca:
284. "Isayo pubbakā āsuṃ saññatattā tapassino,
             pañca kāmagume hitvā attadattham acārisuṃ.  || Sn_II,7.1 ||


[page 051]
                                    Cūlavagga                           51
285. Na pasū brāhmaṇān'; āsuṃ, na hiraññaṃ na dhāniyaṃ,
              sajjhāyadha adhaññāsuṃ, brahmaṃ nidhim apālayuṃ.  || Sn_II,7.2 ||
286. Yaṃ tesaṃ pakataṃ āsi dvārabhattaṃ upaṭṭhitaṃ
              saddhāpakatam esānaṃ dātave tad amaññisuṃ.  || Sn_II,7.3 ||
287. Nānārattehi vatthehi sayaneh'; āvasathehi ca
              phitā janapadā raṭṭhā te namassiṃsu brāhmaṇe.  || Sn_II,7.4 ||
288. Avajjhā brāhmaṇā āsuṃ ajeyyā dhammarakkhitā,
              na ne koci nivāresi kuladvāresu sabbaso.  || Sn_II,7.5 ||
289. Aṭṭhacattārīsaṃ vassāni
              komārabrahmacariyaṃ cariṃsu te,
              vijjācaraṇapariyiṭṭhiṃ acaruṃ brāhmaṇā pure.  || Sn_II,7.6 ||
290. Na brāhmaṇā aññam agamuṃ, na pi {bhariyaṃ} kiṇiṃsu te,
              sampiyen'; eva saṃvāsaṃ saṅgantvā samarocayuṃ.  || Sn_II,7.7 ||
291. Aññatra tamhā samayā utuveramaṇim pati
              antarā methunaṃ dhammaṃ nāssu gacchanti brāhmaṇā.  || Sn_II,7.8 ||
292. Brahmacariyañ ca sīlañ ca ajjavaṃ maddavaṃ tapaṃ
              soraccaṃ avihiṃsañ ca khantiñ cāpi avaṇṇa-
                  yaṃ.  || Sn_II,7.9 ||


[page 052]
52                                  Cūlavagga
293. Yo nesaṃ paramo āsi brahmā {daḷhaparakkamo},
              sa vāpi methunaṃ dhammaṃ supinantena nāgamā.  || Sn_II,7.10 ||
294. Tassa vattam anusikkhantā idh'; eke viññujātikā
              brahmacariyañ ca sīlañ ca khantiñ cāpi avaṇṇayuṃ.  || Sn_II,7.11 ||
295. Taṇḍulaṃ sayanaṃ vatthaṃ sappitelañ ca yāciya
              dhammena samudānetvā tato yaññam akappayaṃ,
              upaṭṭhitasmiṃ yaññasmiṃ nāssu gāvo haniṃsu te.  || Sn_II,7.12 ||
296. ‘Yathā mātā pitā bhātā aññe vā pi ca ñātakā
              gāvo no paramā mittā, yāsu jāyanti osadhā,  || Sn_II,7.13 ||
297. annadā baladā c'; etā vaṇṇadā sukhadā tathā'
              etam atthavasaṃ ñatvā nāssu gāvo haniṃsu te.  || Sn_II,7.14 ||
298. Sukhumālā mahākāyā vaṇṇavanto yasassino
              brāhmaṇā sehi dhammehi kiccākiccesu ussukā,
              yāva loke avattiṃsu, sukham edhittha ayam pajā.  || Sn_II,7.15 ||
299. Tesaṃ āsi vipallāso: disvāna aṇuto aṇuṃ
              rājino ca viyākāraṃ nariyo ca samalaṃkatā  || Sn_II,7.16 ||
300. rathe cājaññasaṃyutte sukate cittasibbane
              nivesane nivese ca vibhatte bhāgaso mite  || Sn_II,7.17 ||
301. gomaṇḍalaparibbūḷhaṃ nārīvaragaṇāyutaṃ
              uḷāraṃ mānusaṃ bhogaṃ abhijjhāyiṃsu brāhmaṇā.  || Sn_II,7.18 ||
302. Te tattha mante ganthetvā Okkākaṃ tad upāgamuṃ:|
[page 053]
                                    Cūlavagga                           53
              "pahūtadhanadhañño si,
              yajassu, bahu te vittaṃ, yajassu, bahu te dhanaṃ".  || Sn_II,7.19 ||
303. Tato ca rājā saññatto brāhmaṇehi rathesabho
              assamedhaṃ purisamedhaṃ sammāpāsaṃ
      vācapeyyaṃ niraggaḷaṃ,
              ete yāge yajitvāna brāhmaṇānaṃ adā dhanaṃ:  || Sn_II,7.20 ||
304. gāvo sayanañ ca vatthañ ca nariyo ca samalaṃkatā
              rathe cājaññasaṃyutte sukate cittasibbane,  || Sn_II,7.21 ||
305. nivesanāni rammāni suvibhattāni bhāgaso
              nānādhaññassa pūretvā brāhmaṇānaṃ adā dhanaṃ.  || Sn_II,7.22 ||
306. Te ca tattha dhanaṃ laddhā sannidhiṃ samarocayuṃ,
              tesaṃ icchāvatiṇṇānaṃ bhiyyo taṇhā pavaḍḍhatha,
              te tattha mante ganthetvā Okkākaṃ punam {upāgamuṃ:}  || Sn_II,7.23 ||
307. "Yathā āpo ca paṭhavī ca hiraññaṃ dhanadhāniyaṃ,
              evaṃ gāvo manussānaṃ, parikkhāro so hi pāṇinaṃ,
              yajassu, bahu te vittaṃ, yajassu, bahu te {dhanaṃ"}  || Sn_II,7.24 ||
308. Tato ca rājā saññatto brāhmaṇehi rathesabho
              nekā satasahassiyo gāvo yaññe aghātayi.  || Sn_II,7.25 ||
309. Na pādā na visāṇena nāssu hiṃsanti kenaci
              gāvo eḷakasamānā  soratā kumbhadūhanā,
              tā visāṇe gahetvāna rājā satthena ghātayi.  || Sn_II,7.26 ||


[page 054]
54                                  Cūlavagga
310. Tato ca devā pitaro Indo asurarakkhasā
              "adhammo" iti pakkanduṃ, yaṃ satthaṃ nipatī gave.  || Sn_II,7.27 ||
311. Tayo rogā pure āsuṃ: icchā, anasanañ, jarā,
              pasūnañ ca samārambhā aṭṭhānavuti-m-āgamuṃ.  || Sn_II,7.28 ||
312. Eso adhammo daṇḍānaṃ okkanto purāṇo ahū:
              adūsikāyo haññanti dhammā dhaṃsenti yājakā.  || Sn_II,7.29 ||
313. Evam eso aṇudhammo porāṇo viññugarahito,
              yattha edisakaṃ passati, yājakaṃ garahatī jano.  || Sn_II,7.30 ||
314. Evaṃ dhamme viyāpanne vibhinnā suddavessikā,
              puthu vibhinnā khattiyā, pati bhariyā avamaññatha.  || Sn_II,7.31 ||
315. Khattiyā brahmabandhū ca ye c'; aññe gottarakkhitā
              jātivādaṃ niraṃkatvā kāmānaṃ vasam upāgamun" ti.  || Sn_II,7.32 ||
     Evaṃ vatte te brāhmaṇamahāsālā Bhagavantaṃ etad avocaṃ: "abhikkantaṃ bho Gotama, abhikkantaṃ bho Gotama, seyyathā pi bho Gotama nikkujjitaṃ vā  ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya ‘cakkhumanto rūpāni dakkhintī'; ti, evam evaṃ bhotā Gotamena anekapariyāyena dhammo pakāsito. Ete mayaṃ bhavantaṃ Gotamaṃ saraṇaṃ gacchāma dhammañ ca bhikkhusaṃghañ ca,


[page 055]
                                    Cūlavagga                           55
[... content straddling page break has been moved to the page above ...]  upāsake no bhavaṃ Gotamo dhāretu ajjatagge pāṇupete saraṇaṃ gate" ti
                 BRĀHMAṆADHAMMIKASUTTAṂ NIṬṬHITAṂ.
                          8. Nāvāsutta.
316. Yasmā hi dhammaṃ puriso {vijaññā},
                   Indaṃ va naṃ devatā pūjayeyya,
                   so pūjito tasmiṃ pasannacitto
                   bahussuto pātukaroti dhammaṃ.  || Sn_II,8.1 ||
317. Tad aṭṭhikatvāna nisamma dhīro
                   dhammānudhammaṃ paṭipajjamāno
                   viññū vibhāvī nipuṇo ca hoti,
                   yo tādisaṃ bhajati appamatto.  || Sn_II,8.2 ||
318. Khuddañ ca bālaṃ upasevamāno
                  anāgatatthañ ca bālaṃ usūyakañ ca
                   idh'; eva dhammaṃ avibhāvayitvā
                   avitiṇṇakaṃkho maraṇaṃ upeti.  || Sn_II,8.3 ||
319. Yathā naro āpagaṃ otaritvā
                   mahodikaṃ salilaṃ sīghasotaṃ,
                   so vuyhamāno anusotagāmī
                   kiṃ so pare sakkhati tārayetuṃ,  || Sn_II,8.4 ||
320. tath'; eva dhammaṃ avibhāvayitvā
                   bahussutānaṃ anisāmay'; atthaṃ,
           sayaṃ ajānaṃ avitiṇṇakaṃkho
                   kiṃ so pare sakkhati nijjhapetuṃ.  || Sn_II,8.5 ||


[page 056]
56                                  Cūlavagga
321. Yathā pi nāvaṃ daḷham āruhitvā
                   piyen'; arittena samaṅgibhūto,
                   so tāraye tattha bahū pi aññe
                   tatrūpayaññū kusalo mutīmā,  || Sn_II,8.6 ||
322. evam pi yo vedagu bhāvitatto
                   bahussuto hoti avedhadhammo,
                   so kho pare nijjhapaye pajānaṃ
                   sotāvadhānūpanisūpapanne.  || Sn_II,8.7 ||
323. Tasmā have sappurisaṃ bhajetha
                   medhāvinañ c'; eva bahussutañ ca,
                   aññāya atthaṃ paṭipajjamāno
                   viññātadhammo so sukhaṃ labhethā ti  || Sn_II,8.8 ||
                       NĀVĀSUTTAṂ NIṬṬHITAṂ.
                          9. Kiṃsīlasutta.
324. "Kiṃsīlo kiṃsamācāro kāni kammāni brūhayaṃ
              naro sammāviviṭṭh'; assa uttamatthañ ca pāpuṇe".  || Sn_II,9.1 ||
325. "Vaddhāpacāyī anusuyyako siyā,
                   kālaññu c'; assa garunaṃ dassanāya,
                   dhammiṃ kathaṃ erayitaṃ khaṇaññū
                   suṇeyya sakkacca subhāsitāni.  || Sn_II,9.2 ||
326. Kālena gacche garunaṃ sakāsaṃ
                   thambhaṃ niraṃkatvā nivātavutti,|


[page 057]
                                    Cūlavagga                           57
            atthaṃ dhammaṃ saññamaṃ brahmacariyaṃ
                   anussare c'; eva samācare ca.  || Sn_II,9.3 ||
327. Dhammārāmo dhammarato
                   dhamme ṭhito dhammavinicchayaññū
                   n'; evācare dhammasandosavādaṃ
                   tacchehi niyyetha subhāsitehi.  || Sn_II,9.4 ||
328. Hassaṃ jappaṃ paridevaṃ padosaṃ
                   māyākataṃ kuhanaṃ giddhimānaṃ
                   sārambha-kakkassa-kasāva-mucchaṃ
                   hitvā care vītamado ṭhitatto.  || Sn_II,9.5 ||
329. Viññātasārāni subhāsitāni,
                   sutañ ca viññātaṃ samādhisāraṃ, --
                   na tassa paññā ca sutañ ca vaḍḍhati,
                   yo sāhaso hoti naro pamatto.  || Sn_II,9.6 ||
330. Dhamme ca ye ariyapavedite ratā
                   anuttarā te vacasā manasā kammanā ca,
                   te santi-soracca-samādhisaṇṭhitā
                   sutassa paññāya ca sāram ajjhagū" ti  || Sn_II,9.7 ||
                      KIṂSĪLASUTTAṂ NIṬṬHITAṂ.
                          10. Uṭṭhānasutta.
331. Uṭṭhahatha nisīdatha, ko attho supitena vo,
      āturānaṃ hi kā niddā sallaviddhāna ruppataṃ.  || Sn_II,10.1 ||


[page 058]
58                                  Cūlavagga
332. Uṭṭhahatha nisīdatha daḷhaṃ sikkhatha santiyā,
              mā vo pamatte viññāya maccurājā amohayittha
                vasānuge.  || Sn_II,10.2 ||
333. Yāya devā manussā ca sitā tiṭṭhanti atthikā,
              tarath'; etaṃ visattikaṃ, khaṇo ve mā upaccagā,
              khaṇātītā hi socanti nirayamhi samappitā.  || Sn_II,10.3 ||
334. Pamādo rajo . . ., pamādānupatito rajo:
              appamādena vijjāya abbahe sallam attano ti  || Sn_II,10.4 ||
                      UṬṬHĀNASUTTAṂ NIṬṬHITAṂ.
                          11. Rāhulasutta.
335. "Kacci{} abhiṇhasaṃvāsā{} nāvajānāsi paṇḍitaṃ,
              ukkādhāro{} manussānaṃ kacci{} apacito{} tayā",  || Sn_II,11.1 ||
336. "Nāhaṃ abhiṇhasaṃvāsā{} avajānāmi paṇḍitaṃ,
              ukkādhāro{} manussānaṃ niccaṃ apacito{} mayā",
                 Vatthugāthā{}  || Sn_II,11.2 ||
337. "Pañca kāmaguṇe hitvā piyarūpe manorame
              saddhāya gharā nikkhamma dukkhass'; antakaro{}
                 bhava.  || Sn_II,11.3 ||
338. Mitte bhajassu kalyāṇe pantañ{} ca sayanāsanaṃ
              vivittaṃ appanigghosaṃ, mattaññū hohi bhojane,  || Sn_II,11.4 ||


[page 059]
                                    Cūlavagga                           59
339. cīvare piṇḍapāte ca paccaye sayanāsane -
              etesu taṇhaṃ mā kāsi, mā lokaṃ punar āgami.  || Sn_II,11.5 ||
340. Saṃvuto pātimokkhasmiṃ indriyesu ca pañcasu,
              satī kāyagatā ty-atthu, nibbidābahulo bhava.  || Sn_II,11.6 ||
341. Nimittaṃ parivajjehi subhaṃ rāgūpasaṃhitaṃ,
              asubhāya cittaṃ bhāvehi ekaggaṃ susamāhitaṃ,  || Sn_II,11.7 ||
342. animittañ ca bhāvehi, mānānusayam ujjaha:
              tato mānābhisamayā upasanto carissasī" ti.  || Sn_II,11.8 ||
     Itthaṃ sudaṃ Bhagavā āyasmantaṃ Rāhulaṃ imāhi gāthāhi abhiṇhaṃ ovadatī ti
                      RĀHULASUTTAṂ NIṬṬHITAṂ.
                 12. Vaṅgīsasutta.
     Evam me sutaṃ:
     Ekaṃ samayaṃ Bhagavā Āḷaviyaṃ viharati Aggāḷave cetiye. Tena kho pana samayena āyasmato Vaṅgīsassa upajjhāyo Nigrodhakappo nāma thero Aggāḷave cetiye aciraparinibbuto hoti. Atha kho āyasmato Vaṅgīsassa rahogatassa paṭisallīnassa evaṃ cetaso parivitakko udapādi: ‘parinibbuto nu kho me upājjhāyo udāhu no parinibbuto'; ti. Atha kho āyasmā Vaṅgīso sāyaṇhasamayaṃ paṭisallānā vuṭṭhito yena Bhagavā ten'; upasaṃkami, upasaṃkamitvā Bhagavantaṃ abhivādetvā ekamantaṃ nisīdi.


[page 060]
60                                 Cūlavagga
[... content straddling page break has been moved to the page above ...]  Ekamantaṃ nisinno kho āyasmā Vaṅgīso Bhagavantaṃ etad avoca: "idha mayhaṃ bhante rahogatassa paṭisallīnassa evaṃ cetaso parivitakko udapādi ‘parinibbuto nu kho me upajjhāyo udāhu no parinibbuto"'; ti. Atha kho āyasmā Vaṅgīso uṭṭhāyāssanā ekaṃsaṃ cīvaraṃ katvā yena Bhagavā ten'; añjalim paṇāmitvā Bhagavantaṃ gāthāyā ajjhabhāsi:
343."Pucchāma Satthāraṃ anomapaññaṃ,
                   diṭṭhe va dhamme yo vicikicchānaṃ chettā:
                   Aggāḷave kālam akāsi bhikkhu
                   ñāto yasassī abhinibbutatto.  || Sn_II,12.1 ||
344. Nibrodhakappo iti tassa nāmaṃ
                   tayā kataṃ Bhagavā brāhmaṇassa,
                   so taṃ namassaṃ acari mutyapekho
                   āraddhaviriyo daḷhadhammadassī.  || Sn_II,12.2 ||
345. Taṃ sāvakaṃ Sakka mayam pi sabbe
                   aññātum icchāma sumantacakkhu,
                   samavaṭṭhitā no savanāya sotā,
                   tuvan no satthā, tvam anuttaro si.  || Sn_II,12.3 ||
346. Chind'; eva no vicikicchaṃ, brūhi m'; etaṃ,
                   parinibbutaṃ vedaya bhūripañña,
                   majjhe va no bhāsa samantacakkhu
                   Sakko va devānaṃ sahassanetto.  || Sn_II,12.4 ||
347. Ye keci ganthā idha mohamaggā
                   aññāṇapakkhā vicikicchaṭhānā|


[page 061]
                                   Cūlavagga                           61
                   Tathāgataṃ patvā na te bhavanti,
                   cakkhuṃ hi etaṃ paramaṃ narānaṃ.  || Sn_II,12.5 ||
348. No ce hi jātu puriso kilese
                   vāto yathā abbhaghanaṃ vihāne,
                   tamo v'; assa nivuto sabbaloko,
                   na jotimanto pi narā tapeyyuṃ.  || Sn_II,12.6 ||
349. Dhīrā ca pajjotakarā bhavanti,
                   taṃ taṃ ahaṃ dhīra tath'; eva maññe,
                   vipassinaṃ jānam upāgamamha:
                   parisāsu no āvikarohi Kappaṃ.  || Sn_II,12.7 ||
350. Khippaṃ giraṃ eraya vagguvagguṃ
                   haṃsā va paggayha saṇiṃ nikūja
                   bindussarena suvikappitena
                   sabbe va te ujjugatā suṇoma.  || Sn_II,12.8 ||
351. Pahīnajātimaraṇaṃ asesaṃ
                   niggayha dhonaṃ vadessāmi dhammaṃ,
                   na kāmakāro hi puthujjanānaṃ
                   saṃkheyyakāro ca tathāgatānaṃ.  || Sn_II,12.9 ||
352. Sampannaveyyākaraṇan tava-y-idaṃ
                   samujjupaññassa samuggahītaṃ,
                   ayam añjalī pacchimo suppaṇāmito,
                   mā mohayi jānam anomapañña.  || Sn_II,12.10 ||
353. Parovaraṃ ariyadhammaṃ viditvā
                   mā mohayi jānam anomaviriya,|


[page 062]
62                                  Cūlavagga
                   vāriṃ yathā ghammani ghammatatto
                   vācābhikaṃkhāmi sutassavassa.  || Sn_II,12.11 ||
354. Yadatthiyaṃ brahmacariyaṃ acāri
                   Kappāyano, kacci 'ssa taṃ amoghaṃ,
                   nibbāyi so ādu saupādiseso,
                   yathā vimutto ahu taṃ suṇāma".  || Sn_II,12.12 ||
355. "Acchecchi tanhaṃ idha nāmarūpe
                      ti Bhagavā
                   Kaṇhassa sotaṃ dīgharattānusayitaṃ,
                   atāri jātimaraṇaṃ asesaṃ" --
                   icc-abravī Bhagavā pañcaseṭṭho.  || Sn_II,12.13 ||
356. {"Esa} sutvā pasīdāmi vaco te isisattama,
             amoghaṃ kira me puṭṭhaṃ, na maṃ vañcesi brāhmaṇo.  || Sn_II,12.14 ||
357. Yathāvādī tathākārī ahū Buddhassa sāvako,
              acchidā Maccuno jālaṃ tataṃ māyāvino daḷhaṃ.  || Sn_II,12.15 ||
358. Addasa Bhagavā ādiṃ upādānassa Kappiyo,
              accagā vata Kappāyano maccudheyyaṃ {suduttaran"}ti  || Sn_II,12.16 ||
                          VAṄGĪSASUTTAṂ NIṬṬHITAṂ.


[page 063]
                                    Cūlavagga                           63
                   13. Sammāparibbājaniyasutta.
359. "Pucchāmi muniṃ pahūtapaññaṃ
                   tiṇṇam pāragataṃ parinibbutaṃ ṭhitattaṃ:
                  nikkhamma gharā panujja kāme
                   kathaṃ bhikkhu sammā so loke paribbajeyya".  || Sn_II,13.1 ||
360. "Yassa maṅgalā samūhatā ti Bhagavā
                   uppādā supinā ca lakkhaṇā ca,
                   sa maṅgaladosavippahīno
                   bhikkhu sammā so loke paribbajeyya.  || Sn_II,13.2 ||
361. Rāgaṃ vinayetha nānusesu
                   dibbesu kāmesu cāpi {bhikkhu},
                   atikkamma bhavaṃ samecca dhammaṃ
                   sammā so loke paribbajeyya.  || Sn_II,13.3 ||
362. Vipiṭṭhikatvā pesuṇāni
                   kodhaṃ kadariyam jaheyya bhikkhu,
                   anurodhavirodhavippahīno
                   sammā so --pe--.  || Sn_II,13.4 ||
363. Hitvāna pivañ ca appiyañ ca
                   anupādāya anissito kuhiñci
                   saṃyojaniyehi vippamutto
                   sammā so . . .  || Sn_II,13.5 ||
364. Na so upadhīsu sāram eti,
                   ādānesu vineyya chandarāgaṃ
                   so anissito anaññaneyyo,
                   sammā so . . .  || Sn_II,13.6 ||


[page 064]
64                                  Cūlavagga
365. Vacasā manasā ca kammanā ca
                   aviruddho sammā viditvā dhamman
                   nibbānapadābhipatthayāno
                   sammā so . . .  || Sn_II,13.7 ||
366. Yo ‘vandati man'; ti na uṇṇameyya
                   akkuṭṭho pi na sandhiyetha bhikkhu
                   laddhā parabhojanaṃ na majje,
                  sammā so . . .  || Sn_II,13.8 ||
367. Lobhañ ca bhavañ ca vippahāya
                   virato chedanabandhanāto bhikkhu
                   so tiṇṇakathaṃkatho visallo,
                   sammā so . . .  || Sn_II,13.9 ||
368. Sāruppam attano viditvā
                   na ca bhikkhu hiṃseyya kañci loke,
                   yathātathiyaṃ viditvā dhammaṃ
                   sammā so . . .  || Sn_II,13.10 ||
369. Yassānusayā na santi keci,
                   mūlā akusalā samūhatāse,
                   so nirāsayo anāsasāno,
                   sammā so . . .  || Sn_II,13.11 ||


[page 065]
                                    Cūlavagga                           65
370. Āsavakhīṇo pahīnamāno
                   sabbaṃ rāgapathaṃ upātivatto
                   danto parinibbuto ṭhitatto
                   sammā so . . .  || Sn_II,13.12 ||
371. Saddho sutavā niyāmadassī
                   vaggagatesu na vaggasāri dhīro
                   lobhaṃ dosaṃ vineyya paṭighaṃ
                   sammā so . . .  || Sn_II,13.13 ||
372. Saṃsuddhajino vivattacchaddo
                   dhammesu vasī pāragū anejo
                  saṃkhāranirodhañāṇakusalo
                   sammā so . . .  || Sn_II,13.14 ||
373. Atītesu anāgatesu cāpi
                   kappātīto aticca suddhipañño
                   sabbāyatanehi vippamutto
                   sammā so . . .  || Sn_II,13.15 ||
374. Aññāya padaṃ samecca dhammaṃ
                   vivaṭaṃ disvāna pahānam āsavānaṃ
                   sabbūpadhīnaṃ parikkhayā
                   sammā so loke paribbajeyya".  || Sn_II,13.16 ||
375. "Addhā hi Bhagavā tath'; eva etaṃ:
                   yo so evaṃvihāri danto bhikkhu|


[page 066]
66                                  Cūlavagga
                   sabbasaṃyojaniye ca vītivatto,
                   sammā so loke paribbajeyyā" ti  || Sn_II,13.17 ||
                  SAMMĀPARIBBĀJANIYASUTTAṂ NIṬṬHITAṂ.
                          14. Dhammikasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho Dhammiko upāsako pañcahi upāsakasatehi saddhiṃ yena Bhagavā ten'; upasaṃkami, upasaṃkamitvā Bhagavantaṃ abhivādetvā ekamantaṃ nisīdi. Ekamantaṃ nisinno kho Dhammiko upāsako Bhagavantaṃ gāthāhi ajjhabhāsi:
376. "Pucchāmi taṃ Gotama bhūripañña:
                   kathaṃkaro sāvako sādhu hoti,
                   yo vā agārā anagāram eti
                   agārino vā pan'; upāsakāse.  || Sn_II,14.1 ||
377. Tuvaṃ hi lokassa sadevakassa
                   gatiṃ pajānāsi parāyanañ ca:
           na t'; atthi tulyo nipuṇatthadassī,
                   tuvaṃ hi Buddhaṃ pavaraṃ vadanti.  || Sn_II,14.2 ||
378. Sabbaṃ tuvaṃ ñāṇam avecca dhammaṃ
                   pakāsesi satte anukampamāno,
                   vivattacchaddāsi samantacakkhu,
                   virocasi vimalo sabbaloke.  || Sn_II,14.3 ||


[page 067]
                                    Cūlavagga                           67
379. Āgacchi te santike nāgarājā
                   Erāvaṇo nāma ‘Jino'; ti sutvā,
                   so pi tayā mantayitvājjhagamā
                   ‘sādhū'; ti sutvāna patītarūpo.  || Sn_II,14.4 ||
380. Rājā pi taṃ Vessavaṇo Kuvero
                   upeti dhammaṃ paripucchamāno,
                   tassāpi tvaṃ pucchito brūsi dhīra,
                   so cāpi sutvāna patītarūpo.  || Sn_II,14.5 ||
381. Ye kec'; ime titthiyā vādasīlā,
                   ājīvikā vā yadi vā nigaṇṭhā,
                   paññāya taṃ nātitaranti sabbe
                   ṭhito vajantaṃ viya sīghagāmiṃ.  || Sn_II,14.6 ||
382. Ye kec'; ime brāhmaṇā vādasīlā
                   vuddhā cāpi brāhmaṇā santi keci,
                   sabbe tayi atthabaddhā bhavanti,
                   ye vā pi c'; aññe vādino maññamānā.  || Sn_II,14.7 ||
383. Ayaṃ hi dhammo nipuṇo sukho ca,
                   yo 'yaṃ tayā Bhagavā suppavutto,
                   tam eva sabbe sussūsamānā,
                   tvan no vada pucchito baddhaseṭṭha.  || Sn_II,14.8 ||
384. Sabbe c'; ime bhikkhavo sannisinnā
                   upāsakā cāpi tath'; eva sotuṃ
                   saṇantu dhammaṃ vimalenānubuddhaṃ
                   subhāsitaṃ Vāsavasseva devā".  || Sn_II,14.9 ||
385. "Suṇātha me bhikkhavo, sāvayāmi vo
                   dhammaṃ dhutaṃ, tañ ca dharātha sabbe,|


[page 068]
68                                  Cūlavagga
                   iriyāpathaṃ pabbajitānulomikaṃ
                   sevetha naṃ atthadassī mutīmā.  || Sn_II,14.10 ||
386. Na ve vikāle vicareyya bhikkhu,
                   gāmañ ca piṇḍāya careyya kāle,
                   akālacāriṃ hi sajanti saṅgā,
                   tasmā vikāle na caranti buddhā.  || Sn_II,14.11 ||
387. Rūpā ca saddā ca rasā ca gandhā
                   phassā ca ye sammadayanti satte,
                   etesu dhammesu vineyya chandaṃ
                   kālena so pavise pātarāsaṃ.  || Sn_II,14.12 ||
388. Piṇḍañ ca bhikkhu samayena laddhā
                   eko paṭikkamma raho nisīde,
                   ajjhattacinti na mano bahiddhā
                   nicchāraye saṅgahītattabhāvo.  || Sn_II,14.13 ||
389. Sace pi so sallape sāvakena
                   aññena vā kenaci bhikkhunā vā,
                   dhammaṃ paṇītaṃ tam udāhareyya
                   na pesuṇaṃ no pi parūpavādaṃ.  || Sn_II,14.14 ||
390. Vādaṃ hi eke paṭiseniyanti,
                   na te pasaṃsāma parittapaññe,
                   tato tato ne pasajanti saṅgā,
                   cittaṃ hi te tattha gamenti dūre.  || Sn_II,14.15 ||
391. Piṇḍaṃ vihāraṃ sayanāsanañ ca
                   āpañ ca saṃghāṭirajūpavāhanaṃ
                   sutvāna dhammaṃ Sugatena desitaṃ
                   saṃkhāya seve varapaññasāvako.  || Sn_II,14.16 ||
392. Tasmā hi piṇḍe sayanāsane ca
                  āpe ca saṃghāṭirajūpavābane, --|


[page 069]
                                    Cūlavagga                           69
                   etesu dhammesu anūpalitto
                   bhikkhu yathā pokkhare vāribindu.  || Sn_II,14.17 ||
393. Gahaṭṭhavattaṃ pana vo vadāmi,
                   yathākaro sāvako sādhu hoti,
                   na h'; eso labbhā sapariggahena
                   phassetuṃ yo kevalo bhikkhudhammo.  || Sn_II,14.18 ||
394. Pāṇaṃ na hane, na ca ghātayeyya,
                   na cānujaññā hanataṃ paresaṃ, --
                   sabbesu bhūtesu nidhāya daṇḍaṃ,
                   ye thāvarā ye ca tasanti loke.  || Sn_II,14.19 ||
395. Tato adinnaṃ parivajjayeyya
                   kiñci kvaci sāvako bujjhamāno,
                   na hāraye, harataṃ nānujaññā:
                   sabbaṃ adinnaṃ parivajjayeyya.  || Sn_II,14.20 ||
396. Abrahmacariyaṃ parivajjayeyya
                   aṅgārakāsuṃ jalitaṃ va viññū,
                   asambhuṇanto pana brahmacariyaṃ
                   parassa dāraṃ nātikkameyya.  || Sn_II,14.21 ||
397. Sabhaggato vā parisaggato vā
                   ekassa v'; eko na musā bhaṇeyya,
                   na bhāṇaye, bhaṇataṃ nānujaññā:
                   sabbaṃ abhūtaṃ parivajjayeyya.  || Sn_II,14.22 ||
398. Majjañ ca pānaṃ na samācareyya,
                   dhammaṃ imaṃ rocaye yo gahaṭṭho,
                   na pāyaye, pipataṃ nānujaññā
                   ‘ummādanantaṃ'; iti naṃ viditvā.  || Sn_II,14.23 ||
399. Madā hi pāpāni karonti bālā,
                   kārenti c'; aññe pi jane pamatte,|


[page 070]
70                                  Cūlavagga
            etaṃ apuññāyatanaṃ vivajjaye
                   ummādanaṃ mohanaṃ bālakantaṃ.  || Sn_II,14.24 ||
400. Pāṇaṃ na hane, na cādinnam ādiye,
                   musā na bhāse, na ca majjapo siyā,
                   abrahmacariyā virameyya methunā,
                   rattiṃ na bhuñjeyya vikālabhojanaṃ,  || Sn_II,14.25 ||
401. mālaṃ na dhāraye na ca gandham ācare,
                   mañce chamāyaṃ va sayetha santhate, -
                   etaṃ hi aṭṭhaṅgikam āh'; uposathaṃ
                   Buddhena dukkhantagunā pakāsitaṃ.  || Sn_II,14.26 ||
402. Tato ca pakkhass'; upavass'; uposathaṃ
                   cātuddasiṃ pañcadasiñ ca aṭṭhamiṃ
                   pāṭihāriyapakkhañ ca pasannamānaso
                   aṭṭhaṅgupetaṃ susamattarūpaṃ.  || Sn_II,14.27 ||
403. Tato ca pāto upavutthuposatho
                   annena pānena ca bhikkhusaṃghaṃ
                   pasannacitto anumodamāno
                   yathārahaṃ saṃvibhajetha viññū.  || Sn_II,14.28 ||
404. Dhammena mātāpitaro bhareyya
                   payojaye dhammikaṃ so vaṇijjaṃ,
                   etaṃ gihī vattayaṃ appamatto
                   Sayampabhe nāma upeti deve" ti  || Sn_II,14.29 ||
                          DHAMMIKASUTTAṂ NIṬṬHITAṂ.


[page 071]
                                    Cūlavagga                           71
                               Cūlavaggo dutiyo.
  Tassa vaggassa {uddānaṃ}:
     Ratanaṃ Āmagandhañ ca Hiriñ ca Maṅgaluttamaṃ
     Sūcilomo Dhammacariyā puna Brāhmaṇadhammikaṃ
     Nāvā-ca suttaṃ Kiṃsīlaṃ Uṭṭhānaṃ atha Rāhulo
     Kappo ca Paribbājo Dhammiko ca punāparaṃ,
     cuddas'; etāni suttāni Cūḷavaggo ti vuccati.


[page 072]
                                        72
                             III. MAHĀVAGGA.
                               1. Pabbajjāsutta.
405. Pabbajjaṃ kittayissāmi, yathā pabbaji cakkhumā,
              yathā vīmaṃsamāno so pabbajjaṃ samarocayi,  || Sn_III,1.1 ||
406. ‘Sambādho 'yaṃ gharāvāso rajassāyatanam'; iti
              ‘abbhokāso ca pabbajjā'; iti disvāna pabbaji,  || Sn_III,1.2 ||
407. pabbajitvāna kāyena pāpakammaṃ {vivajjayi}
              vacīduccaritaṃ hitvā ājīvaṃ parisodhayi.  || Sn_III,1.3 ||
408. Agamā Rājagahaṃ Buddho Magadhānaṃ Giribbajaṃ,
              piṇḍāya abhihāresi ākiṇṇavaralakkhaṇo.  || Sn_III,1.4 ||
409. Tam addasā Bimbisāro pāsādasmiṃ patiṭṭhito,
              disvā lakkhaṇasampannaṃ imam atthaṃ abhāsatha:  || Sn_III,1.5 ||
410. "Imaṃ bhonto nisāmetha: abhirūpo brahā suci
              caraṇena c'; eva sampanno, yugamattañ ca pekkhati  || Sn_III,1.6 ||
411. okkhittacakkhu satimā, nāyaṃ nīcakulā-m-iva.
               Rājadūtā vidhāvantu, kuhiṃ bhikkhu gamissati".  || Sn_III,1.7 ||
412. Te pesitā rājadūtā piṭṭhito anubandhisuṃ:
              ‘kuhiṃ gamissati bhikkhu, katthavāso bhavissati.';  || Sn_III,1.8 ||
413. Sapadānañ caramāno guttadvāro susaṃvuto
              khippaṃ pattaṃ apūresi sampajāno patissato.  || Sn_III,1.9 ||


[page 073]
                                    Mahāvagga                           73
414. Sa piṇḍacāraṃ caritvā nikkhamma nagarā muni
              Paṇḍavaṃ abhihāresi, etthavāso bhavissati.  || Sn_III,1.10 ||
415. Disvāna vāsūpagataṃ tato dūtā upāvisuṃ,
              eko ca dūto āgantvā rājino paṭivedayi:  || Sn_III,1.11 ||
416. "Esa bhikkhu mahārāja Paṇḍavassa puratthato
              nisinno vyagghusabho va sīho va girigabbhare".  || Sn_III,1.12 ||
417. Sutvāna dūtavacanaṃ bhaddayānena khattiyo
              taramānarūpo niyyāsi yena Paṇḍavapabbato.  || Sn_III,1.13 ||
418. Sa yānabhūmiṃ yāyitvā yānā oruyha khattiyo
              pattiko upasaṃkamma āsajja naṃ upāvisi.  || Sn_III,1.14 ||
419. Nisajja rājā sammodi kathaṃ sārāṇiyaṃ tato,
              kathaṃ so vītisāretvā imam atthaṃ abhāsatha:  || Sn_III,1.15 ||
420. "Yuvā ca daharo cāsi paṭhamuppattiko susu
              vaṇṇārohena sampanno jātimā viya khattiyo  || Sn_III,1.16 ||
421. sobhayanto anīkaggaṃ nāgasaṃghapurakkhato,
              dadāmi bhoge, bhuñjassu, jātiṃ c'; akkhāhi
                 pucchito".  || Sn_III,1.17 ||
422. "Ujuṃ janapado rāja Himavantassa passato
              dhanaviriyena sampanno Kosalesu niketino.  || Sn_III,1.18 ||


[page 074]
74                                  Mahāvagga
423. Ādiccā nāma gottena, Sākiyā nāma jātiyā,
                 tamhā kulā pabbajito 'mhi rāja
              na kāme abhipatthayaṃ --  || Sn_III,1.19 ||
424. Kāmesv-ādīnavaṃ disvā nekkhammaṃ daṭṭhu khemato
      padhānāya gamissāmi, ettha me rañjatī mano" ti  || Sn_III,1.20 ||
                     PABBAJJĀSUTTAṂ NIṬṬHITAṂ.
                          2. Padhānasutta.
425. Tam maṃ padhānapahitattaṃ nadiṃ Nerañjaram pati
              viparakkamma jhāyantaṃ yogakkhemassa pattiyā  || Sn_III,2.1 ||
426. Namucī karuṇaṃ vācaṃ bhāsamāno upāgami:
              "kiso tvam asi dubbaṇṇo, santike maraṇan tava.  || Sn_III,2.2 ||
427. Sahassabhāgo maraṇassa, ekaṃso tava jīvitaṃ,
              jīva bho, jīvitaṃ seyyo, jīvaṃ puññāni kāhasi.  || Sn_III,2.3 ||

[page 075]
                                    Mahāvagga                           75
428. Carato ca te brahmacariyaṃ aggihuttañ ca jūhato
              pahūtaṃ cīyate puññaṃ, kiṃ padhānena kāhasi.  || Sn_III,2.4 ||
429. Duggo maggo padhānāya dukkaro durabhisambhavo",
              imā gāthā bhaṇaṃ Māro aṭṭhā Buddhassa santike.  || Sn_III,2.5 ||
430. Taṃ tathāvādinaṃ Māraṃ Bhagavā etad abravi:
              "pamattabandhu pāpimā, yen'; atthena {idhāgato},  || Sn_III,2.6 ||
431. aṇumattena pi puññena attho mayhaṃ na vijjati,
              yesañ ca attho puññānaṃ, te Māro vattum arahati.  || Sn_III,2.7 ||
432. Atthi saddhā tato viriyaṃ, paññā ca mama {vijjati},
              evaṃ maṃ pahitattaṃ (pi) kiṃ jīvam anupucchasi.  || Sn_III,2.8 ||
433. Nadīnam api sotāni {ayaṃ} vāto visosaye,
              kiñ ca me pahitattassa lohitaṃ nūpasussaye.  || Sn_III,2.9 ||
434. Lohite sussamānamhi pittaṃ semhañ ca sussati,
              maṃsesu khīyamānesu bhiyyo cittaṃ pasīdati,
              bhiyyo sati ca paññā ca samādhi mama tiṭṭhati.  || Sn_III,2.10 ||
435. Tassa m'; evaṃ viharato pattass'; uttamavedanaṃ
              kāmesu nāpekhate cittaṃ, passa sattassa suddhatam.  || Sn_III,2.11 ||


[page 076]
76                                  Mahāvagga
436. Kāmā te paṭhamā senā, dutiyā arati vuccati,
      tatiyā khuppipāsā te, catutthī taṇhā pavuccati,  || Sn_III,2.12 ||
437. pañcamī thīnamiddhaṃ te, {chaṭṭhā bhīrū} pavuccati,
              sattamī vicikicchā te, makkho thambho te aṭṭhamo,  || Sn_III,2.13 ||
438. lābho siloko sakkāro micchāladdho ca yo yaso,
              yo c'; attānaṃ samukkaṃse pare ca avajānati,  || Sn_III,2.14 ||
439. esa Namuci te senā Kaṇhassābhippahāraṇī,
              na naṃ arūro jināti, jetvā ca labhate sukhaṃ.  || Sn_III,2.15 ||
440. Esa muñjaṃ parihare, dhi-r-atthu idha jīvitaṃ,
              saṅgāme me mataṃ seyyo, yañce jīve parājito.  || Sn_III,2.16 ||
441. Pagāḷhā ettha na dissanti eke samaṇabrāhmaṇā,
              tañ ca maggaṃ na jānanti, yena gacchanti subbatā.  || Sn_III,2.17 ||
442. Samantā dhajiniṃ disvā yuttaṃ Māraṃ savāhanaṃ
              yuddhāya paccuggacchāmi, mā maṃ {ṭhānā} acāvayi.  || Sn_III,2.18 ||
443. Yaṃ te taṃ na-ppasahati senaṃ loko sadevako,|


[page 077]
                                    Mahāvagga                           77
              taṃ te paññāya gacchāmi āmaṃ pattaṃ va amhanā.  || Sn_III,2.19 ||
444. Vasiṃkaritvā saṃkappaṃ satiñ ca suppatiṭṭhitaṃ
              raṭṭhā raṭṭhaṃ vicarissaṃ sāvake vinayaṃ puthu.  || Sn_III,2.20 ||
445. Te appamattā pahitattā mama sāsanakārakā
              akāmassa te gamissanti, yattha gantvā na socare".  || Sn_III,2.21 ||
446. "Satta vassāni Bhagavantaṃ anubandhiṃ padā padaṃ,
              otāraṃ nādhigacchissaṃ Sambuddhassa satīmato.  || Sn_III,2.22 ||
447. Medavaṇṇaṃ va pāsāṇaṃ vāyaso anupariyagā:
              ‘ap'; ettha mudu vindema, api assādanā siyā,';  || Sn_III,2.23 ||
448. Aladdhā tattha assādaṃ vāyas'; etto apakkami, --
              kāko va selaṃ āsajja nibbijjāpema Gotamaṃ".  || Sn_III,2.24 ||


[page 078]
78                                  Mahāvagga
449. Tassa sokaparetassa vīṇā kacchā abhassatha,
      tato so dummano yakkho tatth'; ev'; antaradhāyathā ti  || Sn_III,2.25 ||
                      PADHĀNASUTTAṂ NIṬṬHITAṂ.
                        3. Subhāsitasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane --pe--. Bhagavā etad avoca: "catūhi bhikkhave aṅgehi samannāgatā vācā subhāsitā hoti na dubbhāsitā anavajjā ca ananuvajjā ca viññūnaṃ, katamehi catūhi: idha bhikkhave bhikkhu subhāsitañ ñeva bhāsati no dubbhāsitaṃ, dhammañ ñeva bhāsati no adhammaṃ, piyañ ñeva bhāsati no appiyaṃ, saccañ ñeva bhāsati no alikaṃ. Imehi kho bhikkhave catūhi aṅgehi samannāgatā vācā subbāsitā hoti na dubbhāsitā anavajjā ca ananuvajjā ca viññūnan" ti. Idam avoca Bhagavā, idaṃ vatvā Sugato athāparaṃ etad avoca Satthā:
450. "Subhāsitaṃ uttamam āhu santo,
              dhammaṃ bhaṇe nādhammaṃ, taṃ dutiyaṃ,
              piyaṃ bhaṇe nāppiyaṃ, taṃ tatiyaṃ,
              saccaṃ bhaṇe nālikaṃ, taṃ catutthaṃ" ti.  || Sn_III,3.1 ||


[page 079]
                                    Mahāvagga                           79
     Atha kho āyasmā Vaṅgīso uṭṭhāyāsanā ekaṃsaṃ cīvaraṃ katvā yena Bhagavā ten'; añjaliṃ paṇāmetvā Bhagavantaṃ etad avoca: "paṭibhāti maṃ Sugatā" ti. "Paṭibhātu taṃ Vaṅgīsā'; ti Bhagavā avoca. Atha kho  āyasmā Vaṅgīso Bhagavantaṃ sammukhā sāruppāhi gāthāhi abhitthavi:
451. {"Tam} eva vācaṃ bhāseyya, yāy'; attānaṃ na tāpaye
              pare ca na vihiṃseyya, sā ve vācā subhāsitā.  || Sn_III,3.2 ||
452. Piyavācam eva bhāseyya, yā vācā patinanditā,
              yaṃ anādāya pāpāni paresaṃ bhāsate piyaṃ.  || Sn_III,3.3 ||
453. Saccaṃ ve amatā vācā, esa dhammo sanantano,
              sacce atthe ca dhamme ca, āhu, santo patiṭṭhitā.  || Sn_III,3.4 ||
454. Yam Buddho bhāsatī vācaṃ khemaṃ nibbānapattiyā
              dukkhass'; antakiriyāya, sā ve vācānam uttamā" ti  || Sn_III,3.5 ||
                     SUBHĀSITASUTTAṂ NIṬṬHITAṂ.
                  4. Sundarikabhāradvājasutta.
     Evam me sutaṃ:
     Ekaṃ samayaṃ Bhagavā Kosalesu viharati Sundarikāya nadiyā tīre. Tena kho pana samayena Sundarikabhāradvājo brāhmaṇo Sundarikāya nadiyā tīre aggiṃ juhati aggihuttaṃ paricarati. Atha kho Sundarikabhāradvājo brāhmaṇo aggiṃ juhitvā aggihuttaṃ pari  caritvā uṭṭhāyāsanā samantā catuddisā anuvilokesi: ‘ko nu kho imaṃ havyasesaṃ bhuñjeyyā'; ti. Addasā kho Sundarikabhāradvājo brāhmaṇo Bhagavantaṃ avidūre aññatarasmiṃ rukkhamūle sasīsaṃ pārutaṃ nisinnaṃ,


[page 080]
80                                  Mahāvagga
[... content straddling page break has been moved to the page above ...]  disvāna vāmena hatthena havyasesaṃ gahetvā dakkhiṇena hatthena kamaṇḍaluṃ gahetvā yena Bhagavā ten'; upasaṃkami.
Atha kho Bhagavā Sundarikabhāradvājassa brāhmaṇassa padasaddena sīsaṃ vivari. Atha kho Sundarikabhāradvājo brāhmaṇo ‘muṇḍo ayaṃ bhavaṃ, muṇḍako ayaṃ bhavan'; ti tato va puna nivattitukāmo ahosi. Atha kho Sundarikabhāradvājassa brāhmaṇassa etad ahosi: ‘muṇḍā pi hi idh'; ekacce brāhmaṇā bhavanti, yan nūnāhaṃ upasaṃkamitvā jātiṃ puccheyyan'; ti. Atha kho Sundarikabhāradvājo brāhmaṇo yena Bhagavā ten'; upasaṃkami, upasaṃkamitvā Bhagavantam etad avoca: "kiṃjacco bhavan" ti. Atha kho Bhagavā Sundarikabhāradvājaṃ brāhmaṇaṃ gāthāhi ajjhabhasi:
455. "Na brāhmaṇo no 'mhi na rājaputto,
              na vessāyano uda koci no 'mhi,
              gottaṃ pariññāya puthujjanānaṃ
              akiñcano manta carāmi loke.  || Sn_III,4.1 ||
456. Saṃghāṭivāsī agiho carāmi
              nivuttakeso abhinibbutatto
              alippamāno idha mānavehi
              akalla maṃ brāhmaṇa pucchi gottapañhaṃ".  || Sn_III,4.2 ||


[page 081]
                                    Mahāvagga                           81
457. "Pucchanti ve bho brāhmaṇā brāhmaṇehi saha
          ‘brāhmaṇo no bhavan'; ti".
      "Brāhmaṇo ce tvaṃ brūsi, mañ ca brāsi abrāhmaṇaṃ,
                 taṃ taṃ Sāvittiṃ pucchāmi
                  tipadaṃ catuvīsatakkharaṃ".  || Sn_III,4.3 ||
458. Kiṃnissitā isayo manujā khattiyā brāhmaṇā
          devatānaṃ yaññam akappayiṃsu puthū idha loke".
                 "Ya-d-antagū vedagū yaññakāle
                  yassāhutiṃ labhe, tass'; ijjhe ti brūmi".  || Sn_III,4.4 ||
459. "Addhā hi tassa hutam ijjhe,
                                 ti brāhmaṇo
                  yaṃ tādisaṃ vedaguṃ addasāma,
                  tumhādisānaṃ hi adassanena
                  añño jano bhuñjati pūraḷāsaṃ".  || Sn_III,4.5 ||
460. "Tasmā ti ha tvaṃ brāhmaṇa atthena atthiko
          upasaṃkamma puccha:
                 santaṃ vidhūmaṃ anighaṃ nirāsaṃ
                 app-ev'; idha adhivinde sumedhaṃ".  || Sn_III,4.6 ||
461. "Yaññe ratāham bho Gotama yaññaṃ yaṭṭhukāmo,
          nābaṃ pajānāmi, anusāsatu maṃ bhavaṃ,|


[page 082]
82                                  Mahāvagga
                   yattha hutaṃ ijjhate, brūhi me taṃ".
                 "Tena hi tvaṃ brāhmaṇa odahassu sotaṃ,
              dhammaṃ te desessāmi:  || Sn_III,4.7 ||
462. Mā jātiṃ puccha, caraṇañ ca puccha,
                   kaṭṭhā have jāyati jātavedo:
                   nīcākulīno pi munī dhitīmā
                   ājāniyo hoti hirīnisedho  || Sn_III,4.8 ||
463. saccena danto damasā upeto
                   vedantagū vusitabrahmacariyo, --
                   kālena tamhi havyaṃ pavecche,
                   yo brāhmaṇo puññapekho yajetha.  || Sn_III,4.9 ||
464. Ye kāme hitvā agihā caranti
                   susaññatattā tasaraṃ va ujju,
                   kālema tesu havyaṃ pavecche,
                   yo brāhmaṇo puññapekho yajetha.  || Sn_III,4.10 ||
465. Ye vītarāgā susamāhitindriyā
                   cando va Rāhu-gahaṇā pamuttā,
                   kālena tesu --pe--.  || Sn_III,4.11 ||
466. Asajjamānā vicaranti loke
                   sadā satā hitvā mamāyitāni,
                   kālena tesu . . .  || Sn_III,4.12 ||
467. Yo kāme hitvā abhibhuyyacāri,
                   yo vedi jātimaraṇassa antaṃ,|


[page 083]
                                    Mahāvagga                           83
                   parinibbuto udakarahado va sīto,
                   tathāgato arahati pūraḷāsaṃ.  || Sn_III,4.13 ||
468. Samo samehi visamehi dūre
                   tathāgato hoti anantapañño
                   anūpalitto idha vā huraṃ vā,
                   tathāgato arahati pūralāsaṃ.  || Sn_III,4.14 ||
469. Yamhī na māyā vasatī na māno,
                   yo vītalobho amamo nirāso
                   panuṇṇakodho abhinibbutatto,
                   so brāhmaṇo sokamalaṃ ahāsi, --
                   tathāgato --pe--  || Sn_III,4.15 ||
470. Nivesanaṃ yo manaso ahāsi,
                   pariggahā yassa na santi keci,
                   anupādiyāno idha vā huraṃ vā,
                   tathāgato . . .  || Sn_III,4.16 ||
471. Samāhito yo udatāri oghaṃ
                   dhammañ ca ñāsi paramāya diṭṭhiyā,
                   khīṇāsavo antimadehadhārī,
                   tathāgato . . .  || Sn_III,4.17 ||
472. Bhavāsavā yassa vacī kharā ca
                   vidhūpitā atthagatā na santi,
                   sa vedagū sabbadhi vippamutto, --
                   tathāgato . . .  || Sn_III,4.18 ||
473. Saṅgātigo yassa na santi saṅgā,
                   yo mānasattesu amānasatto|


[page 084]
84                                  Mahāvagga
                   dukkhaṃ pariññāya sakhettavatthuṃ,
                   tathāgato . . .  || Sn_III,4.19 ||
474. Āsaṃ anissāya vivekadassī
                   paravediyaṃ diṭṭhim upātivatto,
                   ārammaṇā yassa na santi keci,
                   tathāgato . . .  || Sn_III,4.20 ||
475. Parovarā yassa samecca dhammā
                   vidhūpitā atthagatā na santi,
                   santo upādānakhaye vimutto,
                   tathāgato . . .  || Sn_III,4.21 ||
476. Saṃyojanaṃjātikhayantadassī
                   yo pānudi rāgapathaṃ asesaṃ,
                   suddho niddoso vimalo akāco,
                   tathāgato . . .  || Sn_III,4.22 ||
477. Yo attanā attānaṃ nanupassati
                   samāhito ujjugato ṭhitatto,
           sa ve anejo akhilo akaṃkho, --
                   tathāgato . . .  || Sn_III,4.23 ||
478. Mohantarā yassa na santi keci,
                   sabbesu dhammesu ca ñāṇadassī,
     sarīrañ ca antimaṃ dhāreti,
        patto (ca) sambodhi anuttaraṃ sivaṃ --
     ettāvatā yakkhassa suddhi --
        tathāgato arahati pūraḷāsaṃ".  || Sn_III,4.24 ||


[page 085]
                                    Mahāvagga                           85
479. "Hutañ ca mayhaṃ hutam atthu saccaṃ,
                   yaṃ tādisaṃ vedagunaṃ alatthaṃ,
     Brahmā hi sakkhi: patigaṇhātu me Bhagavā, bhuñjatu
     me Bhagavā pūraḷāsaṃ".  || Sn_III,4.25 ||
480. "Gāthābhigītam me abhojaneyyaṃ,
                   sampassataṃ brāhmaṇa n'; esa dhammo,
                   gāthābhigītaṃ panudanti buddhā,
                   dhamme satī brāhmaṇa vuttir esā.  || Sn_III,4.26 ||
481. Aññena ca kevalinaṃ mahesiṃ
                   khīṇāsavaṃ kukkucavūpasantaṃ
                   annena pānena upaṭṭhahassu,
                   khettaṃ hi taṃ puññapekhassa hoti".  || Sn_III,4.27 ||
482. "Sādhāhaṃ Bhagavā tathā vijaññaṃ,
                   yo dakkhiṇaṃ bhuñjeyya mādisassa,
                   yaṃ yaññakāle pariyesamāno
                   pappuyya tava sāsanaṃ".  || Sn_III,4.28 ||
483. "Sārambhā yassa vigatā, cittaṃ yassa anāvilaṃ,
              vippamutto ca kāmehi, thīnaṃ yassa panūditaṃ,  || Sn_III,4.29 ||
484. sīmantānaṃ vinetāraṃ jātimaraṇakovidaṃ
              muniṃ moneyyasampannaṃ tādisaṃ yaññam
                 āgataṃ  || Sn_III,4.30 ||
485. bhakuṭiṃ vinayitvāna pañjalikā namassatha,
                 pūjetha annapānena, -- evaṃ ijjhanti dakkhiṇā".  || Sn_III,4.31 ||


[page 086]
86                                 Mahāvagga
486. "Buddho bhavaṃ arahati pūraḷāsaṃ
                 puññakkhettam anuttaraṃ
               āyāgo sabbalokassa, bhoto kinnaṃ mahapphalan" ti.  || Sn_III,4.32 ||
     Atha kho Sundarikabhāradvājo brāhmaṇo Bhagavantaṃ etad avoca: "abhikkantaṃ bho Gotama, abhikkantaṃ bho Gotama: seyyathā pi bho Gotama nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya, ‘cakkhumanto rūpāni dakkhintī'; ti, evam evam bhotā Gotamena anekapariyāyena dhammo pakāsito. Esāhaṃ bhavantaṃ Gotamaṃ saraṇaṃ gacchāmi dhammañ ca bhikkhusaṃghañ ca, labheyyāhaṃ bhoto Gotamassa santike pabbajjaṃ, labheyyaṃ upasampadan" ti. Alattha kho Sundarikabhāradvājo brāhmaṇo --pe-- arahataṃ ahosī ti
                 SUNDARIKABHĀRADVĀJASUTTAṂ NIṬṬHITAṂ.
                    5. Māghasutta.
     Evam me sutaṃ:
     Ekaṃ samayaṃ Bhagavā Rājagahe viharati Gijjhakūṭe pabbate. Atha kho Māgho māṇavo yena Bhagavā ten'; upasaṃkami, upasaṃkamitvā Bhagavatā saddhiṃ sammodi, sammodanīyaṃ kathaṃ sārāṇīyaṃ vitisāretvā ekamantaṃ nisīdi. Ekamantaṃ nisinno kho Māgho māṇavo Bhagavantaṃ etad avoca:


[page 087]
                                    Mahāvagga                           87
[... content straddling page break has been moved to the page above ...]  "ahaṃ hi bho Gotama dāyako dānapati vadaññū yācayogo, dhammena bhoge pariyesāmi, dhammena bhoge pariyesitvā dhammaladdhehi bhogehi dhammādhigatehi ekassa pi dadāmi, dvinnam pi dadāmi, tiṇṇam pi dadāmi, catunnam pi dadāmi, pañcannam pi dadāmi, channam pi dadāmi, sattannam pi dadāmi, aṭṭhannam pi dadāmi, navannam pi dadāmi, dasannam pi dadāmi, vīsāya pi dadāmi, tiṃsāya pi dadāmi, cattārīsāya pi dadāmi (paññāsāya pi dadāmi), satassa pi dadāmi, bhiyyo pi dadāmi, -- kaccāhaṃ bho Gotama evaṃ dadanto evaṃ yajanto bahuṃ puññaṃ pasavāmī" ti. "Taggha tvaṃ mānava evaṃ dadanto evaṃ yajanto bahuṃ puññam pasavasi, yo kho māṇava dāyako kānapati vadaññū yācayogo dhammena bhoge pariyesati dhammena bhoge pariyesitvā dhammaladdhehi bhogehi dhammādhigatehi ekassa pi dadāti-pe-satassa pi dadāti bhiyyo pi dadāti, bahuṃ so puññaṃ pasavatī" ti. Atha kho Māgho māṇavo Bhagavantaṃ gāthāya ajjhabhāsi:
487. "Pucchām'; aham bho Gotamaṃ vadaññuṃ
                                 iti Māgho māṇavo
                   kāsāyavāsiṃ agihaṃ carantaṃ:
                   yo yācayogo dānapatī gahaṭṭho
                   puññatthiko yajati puññapekho|


[page 088]
88                                 Mahāvagga
                   dadaṃ paresaṃ idha annapānaṃ,
                   kattha hutaṃ yajamānassa sujjhe".  || Sn_III,5.1 ||
488. "Yo yācayogo dānapatī gahaṭṭho
                                  Māghā ti Bhagavā
                   puññatthiko yajati puññapekho
                   dadaṃ paresaṃ idha annapānaṃ,
                   ārādhaye dakkhiṇeyyehi tādi".  || Sn_III,5.2 ||
489. {"Yo} yācayogo dānapatī gahaṭṭho
                                   iti (Māgho) māṇavo
                   puññatthiko yajati puññapekho
                   dadaṃ paresaṃ idha annapānaṃ, --
                   akkhāhi me Bhagavā dakkhiṇeyye".  || Sn_III,5.3 ||
490. "Ye ve asattā vicaranti loke
                   akiñcanā kevalino yatattā,
                   kālena tesu havyaṃ pavecche,
                   yo brāhmaṇo puññapekho yajetha.  || Sn_III,5.4 ||
491. Ye sabbasaṃyojanabandhanacchidā
                   dantā vimuttā anighā nirāsā,
                   kālena tesu havyaṃ pavecche,
                   yo brāhmaṇo puññapekho yajetha.  || Sn_III,5.5 ||
492. Ye sabbasaṃyojanavippamuttā
                   dantā vimuttā anighā nirāsā,
                   kālena  --pe--.  || Sn_III,5.6 ||
493. Rāgañ ca dosañ ca pahāya mohaṃ
                   khīṇāsavā vusitabrahmacariyā,
                   kālena . . .  || Sn_III,5.7 ||
494. Yesu na māyā vasatī na māno,|


[page 089]
                                   Mahāvagga                           89
                   ye vītalobhā amamā nirāsā,
                   kālena . . .  || Sn_III,5.8 ||
495. Ye ve na taṇhāsu upātipannā
                   vitareyya oghaṃ amamā caranti,
                   kālena . . .  || Sn_III,5.9 ||
496. Yesan tu taṇhā n'; atthi kuhiñci loke
                   bhavābhavāya idha vā huraṃ vā,
                   kālena . . .  || Sn_III,5.10 ||
497. Ye kāme hitvā agihā caranti
                   susaññatattā tasaraṃ va ujju,
                   kālena . . .  || Sn_III,5.11 ||
498. Ye vītarāgā susamāhitindriyā
                   cando va Rāhu-gahaṇā pamuttā,
                   kālena . . .  || Sn_III,5.12 ||
499. Samitāvino vītarāgā akopā,
                   yesaṅ gatī n'; atthi idha vippahāya,
                   kālena . . .  || Sn_III,5.13 ||
500. Jahetvā jātimaraṇaṃ asesaṃ
                   kathaṃkathaṃ sabbam upātivattā,
                   kālena . . .  || Sn_III,5.14 ||
501. Ye attadīpā vicaranti loke
                   akiñcanā sabbadhi vippamuttā,
                   kālena . . .  || Sn_III,5.15 ||
502. Ye h'; ettha jānanti yathātathā idaṃ:
                   ‘ayam antimā, n'; atthi punabbhavo'; ti,
                   kālena . . .  || Sn_III,5.16 ||


[page 090]
90                                  Mahāvagga
503. Yo vedagū jhānarato satīmā
                   sambodhipatto saraṇaṃ bahunnaṃ,
           kālena tamhi havyaṃ pavecche,
                   yo brāhmaṇo puññapekho yajetha".  || Sn_III,5.17 ||
504. "Addhā amoghā mama pucchanā ahū,
                   akkhāsi me Bhagavā dakkhineyye,
                   tvaṃ h'; ettha jānāsi yathātathā idaṃ,
                   tathā hi te vidito esa dhammo".  || Sn_III,5.18 ||
505. "Yo yācayogo dānapatī gahaṭṭho
                                   iti Māgho māṇavo
                   puññatthiko yajati puññapekho
                   dadaṃ paresaṃ idha annapānaṃ, --
                   akkhāhi me Bhagavā yaññasampadaṃ".  || Sn_III,5.19 ||
506. "Yajassu, yajamāno Māghā ti Bhagavā
                   sabbattha vippasādehi cittaṃ:
                   ārammaṇaṃ yajamānassa yaññaṃ,
                   ettha patiṭṭhāya jahāti dosaṃ.  || Sn_III,5.20 ||
507. So vītarāgo pavineyya dosaṃ
                   mettaṃ cittaṃ bhāvayaṃ appamāṇaṃ
                   rattiṃdivaṃ satataṃ appamatto
                   sabbā disā pharate appamaññaṃ".  || Sn_III,5.21 ||
508. "Ko sujjhati muccati bajjhatī ca,
                   ken'; attanā gacchati Brahmalokaṃ,
                   ajānato me muni brūhi puṭṭho,
                   Bhagavāhi me sakkhi Brahm'; ajja diṭṭho,|


[page 091]
                                   Mahāvagga                           91
                   tvaṃ hi no Brahmasamo ti saccaṃ:
                   kathaṃ upapajjati Brahmalokaṃ jutīmā".  || Sn_III,5.22 ||
509. "Yo yajati tividhaṃ yaññasampadaṃ,
                                 Māghā ti Bhagavā
                   ārādhavye dakkhiṇeyyehi tādi,
           evaṃ yajitvā sammā yācayogo
                   upapajjati Brahmalokan ti brūmī" ti.  || Sn_III,5.23 ||
     Evaṃ vutte Māgho māṇavo Bhagavantaṃ etad avoca:
"abhikkantaṃ bho Gotama --pe-- ajjatagge pāṇupetaṃ saraṇaṃ gatan" ti
                      MĀGHASUTTAṂ NIṬṬHITAṂ.
                          6. Sabhiyasutta.
     Evam me sutaṃ:
     Ekaṃ samayaṃ Bhagavā Rājagahe viharati Veḷuvane kalandakanivāpe. Tena kho pana samayena Sabhiyassa paribbājakassa purāṇasālohitāya devatāya pañhā uddiṭṭhā honti: "yo te Sabhiya samaṇo vā brāhmaṇo vā ime pañhe puṭṭho vyākaroti, tassa santike brahmacariyaṃ careyyāsī" ti. Atha kho Sabhiyo paribbājako tassā devatāya santike te pañhe uggahetvā, ye te samaṇabrāhmaṇā saṃghino gaṇino gaṇācariyā ñātā {yasassino} titthakarā sādhusammatā bahujanassa,


[page 092]
92                                  Mahāvagga
[... content straddling page break has been moved to the page above ...]  seyyathīdaṃ: Pūraṇo Kassapo Makkhali Gosālo Ajito Kesakambali Pakudho Kaccāyano Sañjayo Belaṭṭhiputto Nigaṇṭho Nātaputto, te upasaṃkamitvā te pañhe pucchati. Te Sabhiyena paribbājakena pañhe puṭṭhā na sampāyanti, asampāyantā kopañ ca dosañ ca appaccayañ ca pātukaronti, api ca Sabhiyañ ñeva paribbājakaṃ paṭipuc  chanti. Atha kho Sabhiyassa paribbājakassa etad ahosi: ‘ye kho te bhonto samaṇabrāhmaṇā saṃghino gaṇino gaṇācariyā ñātā yasassino titthakarā sādhusammatā bahujanassa, seyyathīdaṃ: Pūraṇo Kassapo --pe-- Nigaṇṭho Nātaputto, te mayā pañhe puṭṭhā na sampāyanti, asampāyantā kopañ ca dosañ ca appaccayañ ca pātukaronti, api ca mañ ñev'; ettha paṭipucchanti: yan nūnāhaṃ hīnāyāvattitvā kāme paribhuñjeyyan'; ti. Atha kho Sabhiyassa paribbājakassa etad ahosi: ‘ayam pi samaṇo Gotamo saṅghī c'; eva gaṇī ca gaṇācariyo ca ñāto yasassī titthakaro sādhusammato bahujanassa: yan nūnāhaṃ samaṇaṃ Gotamaṃ upasaṃkamitvā ime pañhe puccheyyan'; ti.
Atha kho Sabhiyassa paribbājakassa etad ahosi: ‘ye pi kho te bhonto samaṇabrāhmaṇā jiṇṇā vuddhā mahallakā addhagatā vayo anuppattā therā rattaññū cirapabbajitā saṃghino gaṇino gaṇācariyā ñātā yasassino titthakarā sādhusammatā bahujanassa, seyyathīdaṃ: Pūraṇo Kassapo


[page 093]
                                    Mahāvagga                           93
--pe-- Nigaṇṭho Nātaputto, te pi mayā pañhe puṭṭhā na sampāyanti, asampāyantā kopañ ca dosañ ca appaccayañ ca pātukaronti, api ca mañ ñev'; ettha paṭipucchanti, kiṃ pana me samaṇo Gotamo ime pañhe puṭṭho vyākarissati, samaṇo hi Gotamo daharo c'; eva jātiyā navo ca pabbajjāyā'; ti. Atha kho Sabhiyassa paribbājakassa etad ahosi:
‘samaṇo kho ‘daharo'; ti na uññātabbo na paribhotabbo, daharo pi ce samaṇo hoti, so ca hoti mahiddhiko mahānhubhāvo: yan nūnahaṃ samaṇaṃ Gotamaṃ upasaṃkamitvā ime pañhe puccheyyan'; ti. Atha kho Sabhiyo paribbājako xyena Rājagahaṃ tena cārikaṃ pakkāmi, anupubbena cārikam caramāno yena Rājagahaṃ Veḷuvanaṃ Kalandakanivāpo yena Bhagavā ten'; upasaṃkami, upasaṃkamitvā Bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho Sabhiyo paribbājako Bhagavantaṃ gāthāya ajjhabhāsi:
510. "Kaṃkhī vecikicchī āgamaṃ
                                   iti Sabhiyo
                   pañhe pucchitaṃ abhikaṃkhamano,
                   tes'; antakaro bhavāhi me,
pañhe me puṭṭho anupubbaṃ anudhammaṃ vyākarohi me".  || Sn_III,6.1 ||


[page 094]
94                                  Mahāvagga
511. "Dūrato āgato si
                                   Sabhiyā ti Bhagavā
                   pañhe pucchituṃ abhikaṃkhamāno,
                   tes'; antakaro bhavāmi te,
pañhe te puṭṭho anupubbam anudhammaṃ vyākaromi te.  || Sn_III,6.2 ||
512. Puccha maṃ Sabhiya pañhaṃ, yaṃ kiñci manas'; icchasi,
              tassa tass'; eva pañhassa ahaṃ antaṃ karomi te" ti.  || Sn_III,6.3 ||
     Atha kho Sabhiyassa paribbājakassa etad ahosi: ‘acchariyaṃ vata bho, abbhutaṃ vata bho, yaṃ vatāhaṃ aññesu samaṇabrāhmaṇesu okāsamattam pi nālatthaṃ, tam me idaṃ samaṇena Gotamena okāsakammaṃ katan'; ti attamano pamodito udaggo pītisomanassajāto Bhagavantaṃ pañhaṃ pucchi:
513. "Kiṃpattinam āhu bhikkhunaṃ,
                                   iti Sabhiyo
                   sorata kena, kathañ ca dantam āhu,
                   buddho ti kathaṃ pavuccati,
                   puṭṭho me Bhagavā vyākarohi".  || Sn_III,6.4 ||


[page 095]
                                    Mahāvagga                           95
514. "Pajjena katena attanā
                                 Sabhiyā ti Bhagavā
                   parinibbānagato vitiṇṇakaṃkho
                   vibhavañ ca bhavañ ca vippahāya
                   vusitavā khīṇapunabbhavo sa bhikkhu.  || Sn_III,6.5 ||
515. Sabbattha upekhako satīmā
                   na so hiṃsati kañci sabbaloke
                   tiṇṇo samano anāvilo,
                   ussadā yassa na santi, sorato so.  || Sn_III,6.6 ||
516. Yass'; indriyāni bhāvitāni
                   ajjhattaṃ bahiddhā ca sabbaloke,
                   nibbijjha imaṃ parañ ca lokaṃ
                   kālaṃ kaṃkhati bhāvito, sa danto.  || Sn_III,6.7 ||
517. Kappāni viceyya kevalāni
                   saṃsāraṃ dubhayaṃ cutūpapātaṃ,
                   vigatarajam anaṅgaṇaṃ visuddhaṃ
                   pattaṃ jātikkhayaṃ tam āhu buddhan" ti.  || Sn_III,6.8 ||
     Atha kho Sabhiyo paribbājako Bhagavato bhāsitaṃ abhinanditvā anumoditvā attamano pamodito udaggo pītisomanassajāto Bhagavantaṃ uttariṃ pañhaṃ apucchi:
518. "Kiṃpattinaṃ āhu brāhmaṇaṃ,
                                   iti Sabhiyo
                   samaṇaṃ kena, kathañ ca nhātako ti,|


[page 096]
96                                  Mahāvagga
                   nāgo ti kathaṃ pavuccati,
                   puṭṭho me Bhagavā vyākarohi".  || Sn_III,6.9 ||
519. "Bāhetvā sabbapāpakāni
                                      Sabhiyā ti Bhagavā
                   vimalo sādhusamāhito ṭhitatto
                   saṃsāram aticca kevalī so,
                   asito tādi pavuccate (sa) brahmā.  || Sn_III,6.10 ||
520. Samitāvi pahāya puññapāpaṃ
                   virajo ñatvā imaṃ parañ ca lokaṃ
                   jātimaraṇaṃ upātivatto
                   samaṇo tādi pavuccate tathattā.  || Sn_III,6.11 ||
521. Ninhāya sabbapāpakāni
                   ajjhattaṃ bahiddhā ca sabbaloke
                   devamanussesu kappiyesu
                   kappan n'; eti, tam āhu nhātako ti.  || Sn_III,6.12 ||
522. Āguṃ na karoti kiñci loke,
                   sabbasaṃyoge vissajja bandhanāni
                   sabbattha na sajjati vimutto,
                   nāgo tādi pavuccate tathattā" ti.  || Sn_III,6.13 ||
     Atha kho Sabhiyo paribbājako --pe-- Bhagavantaṃ uttariṃ pañhaṃ apucchi:
523. "Kaṃ khettajinaṃ vadanti buddhā,
                                      iti Sabhiyo
                   kusalaṃ kena, kathañ ca paṇḍito ti,|


[page 097]
                                    Mahāvagga                           97
                   muni nāma kathaṃ pavuccati,
                   puṭṭho me Bhagavā vyākarohi".  || Sn_III,6.14 ||
524. "Khettāni viceyya kevalāni
                                      Sabhiyā ti Bhagavā
                   divyaṃ mānusakañ ca brahmakhettaṃ
                   sabbakhettamūlabandhanā pamutto
                   khettajino tādi pavuccate tathattā.  || Sn_III,6.15 ||
525. Kosāni viceyya kevalāni
                   dibbaṃ mānusakañ ca brahmakosaṃ
                   sabbakosamūlabandhanā pamutto
                   kusalo tādi pavuccate tathattā.  || Sn_III,6.16 ||
526. Dubhayāni viceyya paṇḍarāni
                   ajjhattaṃ bahiddhā ca suddhipañño
                   kaṇhā-sukkaṃ upātivatto
                   paṇḍito tādi pavuccate tathattā.  || Sn_III,6.17 ||
527. Asatañ ca satañ ca ñatvā dhammaṃ
                   ajjhattaṃ babiddhā ca sabbaloke
                   devamanussehi pūjiyo so
                   saṅgaṃ jālam aticca so munī" ti.  || Sn_III,6.18 ||
     Atha kho Sabhiyo paribbājako --pe-- Bhagavantaṃ uttariṃ pañhaṃ apucchi:


[page 098]
98                                  Mahāvagga
528. "Kiṃpattinam āhu vedagaṃ,
                                    iti Sabhiyo
                   anuviditaṃ kena, kathañ ca viriyavā ti,
                   ājāniyo kin ti nāma hoti,
                   puṭṭho me Bhagavā vyākarohi".  || Sn_III,6.19 ||
529. "Vedāni viceyya kevalāni
                                      Sabhiyā ti Bhagavā
                   samaṇānaṃ yāni p'; atthi brāhmaṇānaṃ
                   sabbavedanāsu vītarāgo
                   sabbaṃ vedam aticca vedagū so.  || Sn_III,6.20 ||
530. Anuvicca papañca nāmarūpaṃ
                   ajjhattaṃ bahiddhā ca {rogamūlaṃ}
                   sabbarogamūlabandhanā pamutto
                   anuvidito tādi pavuccate tathattā.  || Sn_III,6.21 ||
531. Virato idha sabbapāpakehi
                   nirayadukkham aticca viriyavā so,
                   so viriyavā padhānavā
                   dhīro tādi pavuccate tathattā.  || Sn_III,6.22 ||
532. Yass'; assu lutāni bandhanāni
                   ajjhattaṃ bahiddhā ca saṅgamūlaṃ,
                   sabbassaṅgamūlabandhanā pamutto
                   ājāniyo tādi pavuccate tathattā" ti.  || Sn_III,6.23 ||
     Atha kho Sabhiyo paribbājako --pe-- Bhagavantaṃ uttariṃ pañhaṃ apucchi:
533. "Kiṃpattinam āhu sottiyaṃ,
                                      iti Sabhiyo|


[page 099]
                                    Mahāvagga                           99
                   ariyaṃ kena, kathañ ca caraṇavā ti,
                   paribbājako kin ti nāma hoti,
                   puṭṭho me Bhagavā vyākarohi".  || Sn_III,6.24 ||
534. "Sutvā sabbadhammaṃ abhiññāya loke
                                     Sabhiyā ti Bhagavā
                   sāvajjānavajjaṃ yad atthi kiñci
                   abhibhuṃ akathaṃkathiṃ vimuttaṃ
                   anighaṃ sabbadhi-m-āhu sottiyo {ti.}  || Sn_III,6.25 ||
535. Chetvā āsavāni ālayāni
                   vidvā so na upeti gabbhaseyyaṃ,
                   saññaṃ tividhaṃ panujja paṃkaṃ
                   kappan n'; eti, tam āhu ariyo ti.  || Sn_III,6.26 ||
536. Yo idha caraṇesu pattipatto
                   kusalo sabbadā ajāni dhammaṃ,
                   sabbattha na sajjati vimutto,
                   paṭighā yassa na santi, caraṇavā so.  || Sn_III,6.27 ||
537. Dukkhavepakkaṃ yad atthi kammaṃ
                   uddhaṃ adho ca tiriyañ cāpi majjhe
                   parivajjayitā pariññacāri
                   māyaṃ mānam atho pi lobhakodhaṃ
           pariyantam akāsi nāmarūpaṃ,
                   taṃ paribbājakam āhu pattipattan" ti.  || Sn_III,6.28 ||
     Atha kho Sab hiyo paribbājako Bhagavato {bhāsitaṃ} abhinanditvā anumoditvā attamano pamodito udaggo pītisomanassajāto uṭṭhāyāsanā ekaṃsaṃ uttarāsaṅgaṃ karitvā yena Bhagavā ten'; añjalim paṇāmetvā Bhagavantaṃ sammukhā sāruppāhi gāthāhi abhitthavi:


[page 100]
100                                 Mahāvagga
[... content straddling page break has been moved to the page above ...] 
538. "Yāni ca tīṇi yāni ca saṭṭhi
              samaṇappavādasitāni bhūripañña
              saññakkhara-saññanissitāni
              osaraṇāni vineyya oghatam agā.  || Sn_III,6.29 ||
539. Antagū si pāragū dukkhassa,
              arahāsi sammāsambuddho, khīṇāsavaṃ taṃ maññe,
              jutimā mutimā pahūtapañño,
              dukkhass'; antakara atāresi maṃ.  || Sn_III,6.30 ||
540. Yaṃ me kaṃkhitam aññāsi,
              vicikicchaṃ maṃ atāresi, namo te,
              muni monapathesu pattipatta,
              akhila Ādiccabandhu sorato si.  || Sn_III,6.31 ||


[page 101]
                                    Mahāvagga                           101
541. Yā me kaṃkhā pure āsi, tam me vyākāsi cakkhumā:
              addhā munī si sambuddho, -- n'; atthi nīvaraṇā
                 tava,  || Sn_III,6.32 ||
542. upāyāsā ca te sabbe viddhastā vinaḷīkatā, --
              sītibhūto damappatto dhitimā saccanikkamo.  || Sn_III,6.33 ||
543. Tassa te nāganāgassa mahāvīrassa bhāsato
              sabbe devā anumodanti ubho Nārada-Pabbatā.  || Sn_III,6.34 ||
544. Namo te purisājañña, namo te purisuttama,
              sadevakasmiṃ lokasmiṃ n'; atthi te {paṭipuggalo.}  || Sn_III,6.35 ||
545. Tuvaṃ Buddho, tuvaṃ Satthā, tuvaṃ Mārābhibhū muni,
              tuvam anusaye chetvā tiṇṇo tāres'; imaṃ pajaṃ.  || Sn_III,6.36 ||
546. Upadhī te samatikkantā, āsavā te padālitā,
              sīho si anupādāno pahīnabhayabheravo.  || Sn_III,6.37 ||
547. Puṇḍarīkaṃ yathā vaggu toye na upalippati,
              evaṃ puññe ca pāpe ca ubbaye tvaṃ na lippasi:
              pāde vīra pasārehi, Sabhiyo vandati Satthuno" ti.  || Sn_III,6.38 ||
     Atha kho Sabhiyo paribbājako Bhagavato pādesu sirasā nipatitvā Bhagavantaṃ etad avoca: "abhikkantaṃ bhante --pe-- dhammañ ca bhikkhusaṃghañ ca, labheyy  āhaṃ bhante Bhagavato santike pabbajjaṃ, labheyyaṃ upasampadan" ti.


[page 102]
102                                 Mahāvagga
[... content straddling page break has been moved to the page above ...]  "Yo kho Sabhiya aññatitthiyapubbo imasmiṃ dhammavinaye ākaṃkhati pabbajjaṃ ākaṃkhati upasampadaṃ, so cattāro māse parivasati, catunnaṃ māsānaṃ accayena āraddhacittā bhikkhū pabbājenti upasampādenti bhikkhubhāvāya, api ca m'; ettha puggalavemattatā viditā" ti. "Sace bhante aññatitthiyapubbā imasmiṃ dhammavinaye ākaṃkhantā pabbajjaṃ ākaṃkhantā upasampadaṃ cattāro māse parivasanti, catunnaṃ māsānaṃ accayena āraddhacittā bhikkhū pabbājenti upasampādenti bhikkhubhāvāya, ahaṃ cattāri vassāni parivasissāmi, catunnaṃ vassānaṃ accayena āraddhacittā bhikkhū pabbājentu upasampādentu bhikkhubhāvāyā" ti.
Alattha kho Sabhiyo paribbājako Bhagavato santike pabbajjaṃ, alattha upasampadaṃ --pe-- aññataro kho panāyasmā Sabhiyo arahataṃ ahosī ti
                     SABHIYASUTTAṂ NIṬṬHITAṂ.
                          7. Selasutta.
     Evam me sutaṃ:
     Ekaṃ samayaṃ Bhagavā Aṅguttarāpesu cārikañ caramāno mahatā bhikkhusaṃghena saddhiṃ aḍḍhateḷasehi bhikkhusatehi yena Āpaṇaṃ nāma Aṅguttarāpānaṃ nigamo etad avasari.


[page 103]
                                    Mahāvagga                           103
[... content straddling page break has been moved to the page above ...]  Assosi kho Keṇiyo jaṭilo: "samaṇo khalu bho Gotamo Sakyaputto Sakyakulā pabbajito  Aṅguttarāpesu cārikaṃ caramāno mahatā bhikkhusaṃghena saddhiṃ aḍḍhateḷasehi bhikkhusatehi Āpaṇaṃ anuppatto, taṃ kho pana bhavantaṃ Gotamaṃ evaṃ kalyāṇo kittisaddo abbhuggato, iti pi: so Bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathī satthā devamanussānaṃ Buddho Bhagavā, so imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā sacchikatvā pavedeti, so dhammaṃ deseti ādikalyāṇaṃ majjhe kalyāṇaṃ pariyosānakalyāṇaṃ sātthaṃ savyañjanaṃ, kevala-paripuṇṇaṃ parisuddhaṃ brahmacariyaṃ pakāseti: sādhu kho pana tathārūpānaṃ arahataṃ dassanaṃ hotī" ti. Atha kho Keṇiyo jaṭilo yena Bhagavā ten'; upasaṃkami, upasaṃkamitvā Bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinnaṃ kho Keṇiyaṃ jaṭilaṃ Bhagavā dhammiyā kathāya sandassesi samādapesi samuttejesi sampahaṃsesi. Atha kho Keṇiyo jaṭilo Bhagavatā dhammiyā kathāya sandassito samādapito samuttejito sampahaṃsito Bhagavantaṃ {etad} avoca:
"adhivāsetu me bhavaṃ Gotamo svātanāya bhattaṃ saddhiṃ bhikkhusaṃghenā" ti. Evaṃ vutte Bhagavā Keṇiyaṃ jaṭilaṃ etad avoca: "mahā kho Keṇiya bhikkhusaṃgho aḍḍhateḷasāni bhikkhusatāni,


[page 104]
104                                 Mahāvagga
[... content straddling page break has been moved to the page above ...]  tvañ ca kho brāhmaṇesu abhippasanno" ti. Dutiyam pi kho Keṇiyo jaṭilo Bhagavantaṃ etad avoca: "kiñcāpi bho Gotama mahā bhikkhusaṃgho aḍḍhateḷasāni bhikkhusatāni ahañ ca brāhmaṇesu abhippasanno, adhivāsetu me bhavaṃ Gotamo svātanāya bhattaṃ saddhiṃ bhikkhusaṃghenā" ti. Dutiyam pi kho Bhagavā Keṇiyaṃ jaṭilaṃ etad avoca:
"mahā kho Keṇiya bhikkhusaṃgho aḍḍhateḷasāni bhikkhusatāni, tvañ ca kho brāh  maṇesu abhippasanno" ti.
Tatiyam pi kho Keṇiyo jaṭilo Bhagavantaṃ etad avoca:
"kiñcāpi bho Gotama mahā bhikkhusaṃgho aḍḍhateḷasāni bhikkhusatāni ahañ ca kho brāhmaṇesu abhippasanno, adhivāsetv-eva me bhavaṃ Gotamo svātanāya bhattaṃ saddhiṃ bhikkhusaṃghenā" ti. Adhivāsesi Bhagavā tuṇhībhāvena. Atha kho Keṇiyo jaṭilo Bhagavato adhivāsanaṃ viditvā uṭṭhāyāsanā yena sako assamo ten'; upasaṃkami, upasaṃkamitvā mittāmacce ñātisālohite āmantesi: "suṇantu me bhonto mittāmaccā ñātisālohitā, samaṇo me Gotamo nimantito svātanāya bhattaṃ saddhiṃ bhikkhusaṃghena, yena me kāyaveyyāvaṭikaṃ kareyyāthā" ti.
"Evaṃ bho" ti kho Keṇiyassa jaṭilassa mittāmaccā ñātisālohitā Keṇiyassa jaṭilassa paṭissutvā app-ekacce uddhanāni khaṇanti, app-ekacce kaṭṭhāni phāḷenti, appekacce bhājanāni dhovanti, app-ekacce udakamaṇikaṃ patiṭṭhāpenti, app-ekacce āsanāni paññāpenti, Keṇiyo pana jaṭilo sāmaṃ yeva maṇḍalamāḷaṃ paṭiyādeti.
Tena kho pana samayena Selo brāhmaṇo Āpaṇe paṭivasati tiṇṇaṃ vedānaṃ pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo,


[page 105]
                                    Mahāvagga                           105
[... content straddling page break has been moved to the page above ...]  tīṇi māṇavakasatāni mante vāceti. Tena kho pana samayena Keṇiyo jaṭilo Sele brāhmaṇe abhippasanno hoti. Atha kho Selo brāhmaṇo tīhi māṇavakasatehi parivuto jaṃghāvihāraṃ anucaṃkamamāno anuvicaramāno yena Keṇiyassa jaṭilassa assamo ten'; upasaṃkami. Addasā kho Selo brāhmaṇo Keṇiyassamiye jaṭile app-ekacce uddhanāni khaṇante --pe-- app-ekacce āsanāni  paññāpente, Keṇiyaṃ pana jaṭilaṃ sāmañ ñeva maṇḍalamāḷaṃ paṭiyādentaṃ, disvāna Keṇiyaṃ jaṭilaṃ etad avoca: "ki nu bhoto Keṇiyassa āvāho vā bhavissati vivāho vā bhavissati, mahāyañño vā paccupaṭṭhito, rājā vā Māgadho Seniyo Bimbisāro nimantito svātanāya saddhiṃ balakāyenā" ti. "Na me Sela āvāho bhavissati, na pi vivāho bhavissati, na pi rājā Māgadho Seniyo Bimbisāro nimantito svātanāya saddhiṃ balakāyena, api ca kho me mahāyañño paccupaṭṭhito atthi: samaṇo Gotamo Sakyaputto Sakyakulā pabbajito Aṅguttarāpesu cārikaṃ caramāno mahatā bhikkhusaṃghena saddhiṃ aḍḍhateḍasehi bhikkhusatehi Āpaṇaṃ anuppatto. Taṃ kho pana bhavantaṃ Gotamaṃ


[page 106]
106                                 Mahāvagga
[... content straddling page break has been moved to the page above ...]  --pe-- Buddho Bhagavā ti, so me nimantito svātanāya saddhiṃ bhikkhusaṃghenā" ti.
"Buddho ti bho Keṇiya vadesi". "Buddho ti bho Sela vadāmi". "Buddho ti bho Keṇiya vadesi". "Buddho ti bho Sela vadāmī" ti. Atha bho Selassa brāhmaṇassa etad ahosi: ‘ghoso pi kho eso dullabho lokasmiṃ yadidaṃ ‘Buddho'; ti. Āgatāni kho pana asmākaṃ mantesu dvattiṃsa mahāpurisalakkhaṇāni, yehi samannāgatassa mahāpurisassa dve va gatiyo bhavanti anaññā: sace agāraṃ ajjhāvasati, rājā hoti cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato, tass'; imāni satta ratanāni bhavanti, seyyathīdaṃ: cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ pariṇāyakaratanam eva sattamaṃ, parosahassaṃ kho pan'; assa puttā bhavanti sūrā vīraṅgarūpā parasenappamaddanā, so imaṃ paṭhaviṃ sāgara  pariyantaṃ adaṇḍena asatthena dhammena abhivijiya ajjhāvasati. Sace kho panāgārasmā anagāriyāṃ pabbajati, arahaṃ hoti sammāsambuddho loke vivattacchaddo -- "kahaṃ pana bho Keṇiya etarahi so bhavaṃ Gotamo viharati arahaṃ sammāsambuddho" ti. Evaṃ vutte Keṇiyo jaṭilo dakkhiṇaṃ bāhaṃ paggahetvā Selaṃ brāhmaṇaṃ etad avoca:


[page 107]
                                    Mahāvagga                         107
"yen'; esā bho Sela nīlavanarājī" ti. Atha kho Selo brāhmaṇo tīhi māṇavakasatehi saddhiṃ yena Bhagavā ten'; upasaṃkami. Atha kho Selo brāhmaṇo te māṇavake āmantesi: "appasaddā bhonto āgacchantu pade padaṃ nikkhipantā, durāsadā hi te bhagavanto sīhā va ekacarā, yadā cāhaṃ bho samaṇena Gotamena saddhiṃ manteyyaṃ, mā me bhonto antarantarā kathaṃ opātetha, kathāpariyosānam me bhavanto āgamentū" ti. Atha kho Selo brāhmaṇo yena Bhagavā ten'; upasaṃkami, upasaṃkamitvā Bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho Selo brāhmaṇo Bhagavato kāye dvattiṃsa mahāpurisalakkhaṇāni samannesi. Addasā kho Selo brāhmaṇo Bhagavato kāye dvattiṃsa mahāpurisalakkhaṇāni yebhuyyena ṭhapetvā dve, dvīsu mahāpurisalakkhaṇesu kaṃkhati vicikicchati nādhimuccati na sampasīdati:
kosohite ca vatthaguyhe pahūtajivhatāya ca. Atha kho Bhagavato etad ahosi: ‘passati kho me ayaṃ Selo brāhmaṇo dvattiṃsa mahāpurisalakkhaṇāni yebhuyyena ṭhapetvā dve, dvīsu mahāpurisalakkhaṇesu kaṃkhati vicikicchati nādhimuccati na sampasīdati: kosohite ca vatthaguyhe pahūtajivhatāya cā'; ti. Atha kho Bhagavā tathārūpaṃ iddhābhisaṃkhāraṃ abhisaṃkhāsi, yathā x addasa Selo brāhmaṇo Bhagavato kosohitaṃ vatthaguyhaṃ.


[page 108]
108                                 Mahāvagga
[... content straddling page break has been moved to the page above ...]  Atha kho Bhagavā jivhaṃ ninnāmetvā ubho pi kaṇṇasotāni anumasi paṭimasi, ubho pi nāsikasotāni anumasi paṭimasi, kevalam pi nalāṭamaṇḍalaṃ jivhāya chādesi. Atha kho Selassa brāhmaṇassa etad ahosi: ‘sammannāgato kho samaṇo Gotamo dvattiṃsamahāpurisalakkhaṇehi paripuṇṇehi no aparipuṇṇehi, no ca kho naṃ jānāmi ‘Buddho vā no vā.'; Sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ: "ye te bhavanti arahanto sammāsambuddhā, te sake vaṇṇe bhaññamāne attānaṃ pātukarontī" ti, yan nūnāhaṃ samaṇaṃ Gotamaṃ sammukhā sāruppāhi gāthāhi abhitthaveyyan 'ti. Atha kho Selo brāhmaṇo Bhagavantaṃ sammukhā sāruppāhi gāthāhi abhitthavi:
548."Paripuṇṇakāyo suruci sujāto cārudassano
              suvaṇṇavaṇṇo si Bhagavā, susukkadāṭho si viriyavā.  || Sn_III,7.1 ||
549. Narassa hi sujātassa ye bhavanti viyañjanā,
              sabbe te tava kāyasmiṃ mahāpurisalakkhaṇā.  || Sn_III,7.2 ||
550. Pasannanetto sumukho brahā uju patāpavā
              majjhe samaṇasaṃghassa ādicco va virocasi  || Sn_III,7.3 ||
551. kalyāṇadassano bhikkhu kañcanasannibhattaco, --
              kin te samaṇabhāvena evaṃ uttamavaṇṇino.  || Sn_III,7.4 ||
552. Rājā arahasi bhavituṃ cakkavatti rathesabho
              cāturanto vijitāvī Jambusaṇḍassa issaro.  || Sn_III,7.5 ||


[page 109]
                                    Mahāvagga                         109
553. Khattiyā bhoja-rājāno anuyuttā bhavanti te,
             rājābhirājā manujindo rajjaṃ kārehi Gotama".  || Sn_III,7.6 ||
554. "Rājāham asmi
                                 Selā ti Bhagavā
              {dhammarājā} anuttaro,
              dhammena cakkaṃ vattemi, cakkaṃ appativattiyaṃ".  || Sn_III,7.7 ||
555. "Sambuddho paṭijānāsi:
                                 *iti Selo brāhmaṇo*
              ‘dhammarājā anuttaro
              dhammena cakkaṃ vattemi'; iti bhāsasi Gotama.  || Sn_III,7.8 ||
556. Ko nu senāpatī bhoto sāvako satthu-d-anvayo,
              ko te imaṃ anuvatteti dhammacakkaṃ pavattitaṃ".  || Sn_III,7.9 ||
557. "Mayā pavattitaṃ cakkaṃ
                                  #Selā ti Bhagavā#
              dhammacakkaṃ anuttaraṃ
              Sāriputto anuvatteti anujāto Tathāgataṃ.  || Sn_III,7.10 ||
558. Abhiññeyyaṃ abhiññātaṃ, bhāvetabbañ ca bhāvitaṃ,
              pahātabbaṃ pahīnaṃ me, tasmā Buddho 'smi
              brāhmaṇa.  || Sn_III,7.11 ||
559. Vinayassu mayī kaṃkhaṃ, adhimuccassu brāhmaṇa,
              dullabhaṃ dassanaṃ hoti sambuddhānaṃ abhiṇhaso.  || Sn_III,7.12 ||


[page 110]
110                                 Mahāvagga
560. Yesaṃ vo dullabho loke pātubhāvo abhiṇhaso,
              so 'haṃ brāhmaṇa sambuddho sallakatto anuttaro.  || Sn_III,7.13 ||
561. Brahmabhūto atitulo Mārasenappamaddano
              sabbāmitte vasīkatvā modāmi akutobhayo".  || Sn_III,7.14 ||
562. "Imaṃ bhonto nisāmetha, yathā bhāsati cakkhumā
              sallakatto mahāvīro, sīho va nadatī vane.  || Sn_III,7.15 ||
563. Brahmabhūtaṃ atitulaṃ Mārasenappamaddanaṃ
              ko disvā na-ppasīdeyya api kaṇhābhijātiko.  || Sn_III,7.16 ||
564. Yo maṃ icchati anvetu, yo vā n'; icchati gacchatu:
              idhāhaṃ pabbajissāmi varapaññassa santike".  || Sn_III,7.17 ||
565. "Etañ ce ruccatī bhoto Sammāsambuddhasāsanaṃ,
              mayam pi pabbajissāma varapaññassa santike".  || Sn_III,7.18 ||
566. "Brāhmaṇā tisatā ime yācanti pañjalīkatā:
     brahmacariyaṃ carissāma Bhagavā tava santike".  || Sn_III,7.19 ||
567. "Svākkhātaṃ brahmacariyaṃ
                                   *Selā ti Bhagavā*
              sandiṭṭhikam akālikaṃ,
              yattha amoghā pabbajjā appamattassa sikkhato" ti.  || Sn_III,7.20 ||
     Alattha kho Selo brāhmaṇo sapariso Bhagavato santike pabbajjaṃ, alattha upasampadaṃ.
     {Atha} kho Keṇiyo jaṭilo tassā rattiyā accayena sake assame paṇītaṃ khādaniyaṃ bhojaniyaṃ paṭiyādāpetvā Bhagavato kālaṃ ārocāpesi:


[page 111]
                                    Mahāvagga                           111
[... content straddling page break has been moved to the page above ...]  "kālo bho Gotama, niṭṭhitaṃ bhattan" ti. Atha kho Bhagavā pubbaṇhasamayaṃ nivāsetvā pattacīvaraṃ ādāya yena Keṇiyassa jaṭilassa assamo ten'; upasaṃkami, upasaṃkamitvā paññatte āsane nisīdi saddhiṃ bhikkhusaṃghena. Atha kho Keṇiyo jaṭilo Buddha-pamukhaṃ bhikkhusaṃghaṃ paṇītena khādaniyena bhojaniyena sahatthā santappesi sampavāresi. Atha kho Keṇiyo jaṭilo Bhagavantaṃ bhuttāviṃ onītapattapāṇiṃ aññataraṃ nīcaṃ āsanaṃ gahetvā ekamantaṃ nisīdi.
Ekamantaṃ nisinnaṃ kho Keṇiyaṃ jaṭilaṃ Bhagavā imāhi gāthāhi anumodi:
568. "Aggihuttamukhā yaññā, Sāvittī chandaso mukhaṃ,
              rājā mukhaṃ manussānaṃ, nadīnaṃ sāgaro mukhaṃ,  || Sn_III,7.21 ||
569. nakkhattānaṃ mukhaṃ cando, ādicco tapatam mukhaṃ,
              puññaṃ ākaṃkhamānānaṃ saṃgho ve yajatam mukhan" ti.  || Sn_III,7.22 ||
     Atha kho Bhagavā Keṇiyaṃ jaṭilaṃ imāhi gāthāhi anumoditvā uṭṭhāyāsanā pakkāmi.
     Atha kho āyasmā Selo sapariso eko vūpakaṭṭho appamatto ātāpī pahitatto viharanto nacirass'; eva,


[page 112]
112                                 Mahāvagga
*yass'; atthāya kulaputtā samma-d-eva agārasmā anagāriyaṃ pabbajanti, tad anuttaraṃ brahmacariyapariyosānaṃ diṭṭhe va dhamme sayaṃ abhiññā sacchikatvā upasampajja vihāsi, ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā'; ti abbhaññāsi. *Aññataro ca kho panāyasmā Selo sapariso arahataṃ ahosi. Atha kho āyasmā Selo sapariso yena Bhagavā ten'; upasaṃkami, upasaṃkamitvā ekaṃsaṃ cīvaraṃ katvā yena Bhagavā ten'; añjalim paṇāmetvā Bhagavantaṃ gāthāhi ajjhabhāsi:
570."Yan taṃ saraṇam āgamha ito aṭṭhami cakkhumā,
              sattarattena Bhagavā dant'; amha tava sāsane.  || Sn_III,7.23 ||
571. Tuvaṃ Buddho, tuvaṃ Satthā, tuvaṃ Mārābhibhū muni,
              tuvaṃ anusaye chetvā tiṇṇo tāres'; imaṃ pajaṃ.  || Sn_III,7.24 ||
572. Upadhī te samatikkantā, āsavā te padālitā,
              sīho si anupādāno pahīnabhayabheravo.  || Sn_III,7.25 ||
573. Bhikkhavo tisatā ime tiṭṭhanti pañjalīkatā:
              pāde vīra pasārehi, nāgā vandantu Satthuno" ti  || Sn_III,7.26 ||
                       SELASUTTAṂ NIṬṬHITAṂ.
                          8. Sallasutta.
574. Animittam anaññātaṃ maccānaṃ idha jīvitaṃ
             kasirañ ca parittañ ca, tañ ca dukkhena saññutaṃ.  || Sn_III,8.1 ||


[page 113]
                                    Mahāvagga                           113
575. Na hi so upakkamo atthi, yena jātā na miyyare,
              jaram pi patvā maraṇaṃ, evaṃdhammā hi pāṇino.  || Sn_III,8.2 ||
576. Phalānam iva pakkānaṃ pāto papatanā bhayaṃ,
              evaṃ jātānaṃ maccānaṃ niccaṃ maraṇato bhayaṃ.  || Sn_III,8.3 ||
577. Yathā pi kumbhakārassa katā mattikabhājanā
              sabbe bhedanapariyantā, evam maccāna jīvitaṃ.  || Sn_III,8.4 ||
578. Daharā ca mahantā ca ye bālā ye ca paṇḍitā
              sabbe maccuvasaṃ yanti, sabbe maccuparāyanā.  || Sn_III,8.5 ||
579. Tesaṃ maccuparetānaṃ gacchataṃ paralokato
              na pitā tāyate puttaṃ ñātī vā pana ñātake.  || Sn_III,8.6 ||
580. Pekkhataṃ yeva ñātīnaṃ passa lālapataṃ puthu
              ekameko va maccānaṃ go vajjho viya niyyati.  || Sn_III,8.7 ||
581. Evam abbhāhato loko maccunā ca jarāya ca, --
              tasmā dhīrā na socanti viditvā lokapariyāyaṃ.  || Sn_III,8.8 ||
582. Yassa maggaṃ na jānāsi āgatassa gatassa vā,
              ubho ante asampassaṃ niratthaṃ paridevasi.  || Sn_III,8.9 ||
583. Paridevayamāno ce kañcid atthaṃ udabbahe
              sammūḷho hiṃsam attānaṃ, kayira c'; enaṃ vicakkhaṇo.  || Sn_III,8.10 ||
584. Na hi raṇṇena sokena santiṃ pappoti cetaso,
              bhiyy'; ass'; uppajjate dukkhaṃ, sarīraṃ upahaññati,  || Sn_III,8.11 ||


[page 114]
114                                 Mahāvagga
585. kiso vivaṇṇo bhavati hiṃsam attānam attanā:
              na tena petā pālenti, niratthā paridevanā.  || Sn_III,8.12 ||
586. Sokam appajahaṃ jantu bhiyyo dukkhaṃ nigacchati,
              anutthuṇanto kālakataṃ sokassa vasam anvagū.  || Sn_III,8.13 ||
587. Aññe pi passa gamine yathākammūpage nare
              maccuno vasam āgamma phandante v'; idha pāṇine.  || Sn_III,8.14 ||
588. Yena yena hi maññanti, tato taṃ hoti aññathā, --
       etādiso vinābhāvo, passa lokassa pariyāyaṃ:  || Sn_III,8.15 ||
589. api ce vassasataṃ jīve bhiyyo vā pana mānavo,
              ñātisaṃghā vinā hoti, jahāti idha jīvitaṃ.  || Sn_III,8.16 ||
590. Tasmā arahato sutvā vineyya paridevitaṃ
              petaṃ kālakataṃ disvā ‘na so labbhā mayā'; iti.  || Sn_III,8.17 ||
591. Yathā saraṇam ādittaṃ vārinā parinibbaye,
              evam pi dhīro sappañño paṇḍito kusalo naro
              khippam uppatitaṃ sokaṃ vāto tūlaṃ va dhaṃsaye  || Sn_III,8.18 ||
592. paridevaṃ pajappañ ca domanassañ ca attano:
              attano sukham esāno abbahe sallam attano.  || Sn_III,8.19 ||
593. Abbūḷhasallo asito santiṃ pappuyya cetaso,
              sabbasokaṃ atikkanto asoko hoti nibbuto ti  || Sn_III,8.20 ||
                               SALLASUTTAṂ NIṬṬHITAṂ.


[page 115]
                                    Mahāvagga                           115
                        9. Vāseṭṭhadutta.
     Evam me sutaṃ:
     Ekaṃ samayaṃ Bhagavā Icchānaṃkale viharati Icchānaṃkalavanasaṇḍe. Tena kho pana samayena sambahulā abhiññātā abhiññātā brāhmaṇamahāsālā Icchānaṃkale paṭivasanti, seyyathīdaṃ: Caṃkī brāhmaṇo Tārukkho brāhmaṇo Pokkharasāti brāhmaṇo Jāṇussoṇi brāhmaṇo Todeyyabrāhmaṇo aññe ca abhiññātā abhiññātā brāhmaṇamahāsālā. Atha kho Vāseṭṭha-Bhāradvājānaṃ māṇavānaṃ jaṃghāvihāraṃ anucaṃkamamānānaṃ anuvicaramānānaṃ ayam antarākathā udapādi: "kathaṃ bho brāhmaṇo hotī" ti. Bhāradvājo māṇavo evam āha:
"yato kho bho ubhato sujāto hoti mātito ca pitito ca saṃsuddhagahaṇiko yāva sattamā pitāmahayugā akkhitto anupakkuṭṭho jātivādena, ettāvatā kho brāhmaṇo hotī" ti. Vāseṭṭho māṇavo evam āha: "yato kho bho sīlavā ca hoti vatasampanno ca, ettāvatā kho brāhmaṇo hotī" ti. N'; eva kho asakkhi Bhāradvājo māṇavo Vāseṭṭhaṃ māṇavaṃ saññapetuṃ,


[page 116]
116                                 Mahāvagga
[... content straddling page break has been moved to the page above ...]  na pana asakkhi Vāseṭṭho māṇavo Bhāradvājaṃ māṇavaṃ saññapetuṃ. Atha kho Vāseṭṭho māṇavo Bhāradvājaṃ māṇavaṃ āmantesi: "ayaṃ kho Bhāradvāja samaṇo Gotamo Sakyaputto Sakyakulā pabbajito Icchānaṃkale viharati Icchānaṃkalavanasaṇḍe, taṃ kho pana bhavantaṃ Gotamaṃ evaṃ kalyāṇo kittisaddo abbhuggato --pe-- Buddho Bhagavā ti, āyāma bho Bhāradvāja, yena samaṇo Gotamo ten'; upasaṃkamissāma, upasaṃkamitvā samaṇaṃ Gotamaṃ etam atthaṃ pucchissāma, yathā no samaṇo  Gotamo vyākarissati, tathā naṃ dhāressāmā" ti. "Evaṃ bho" ti kho Bhāradvājo māṇavo Vāseṭṭhassa māṇavassa paccassosi. Atha kho Vāseṭṭha-Bhāradvājā māṇavā yena Bhagavā ten'; upasaṃkamiṃsu, upasaṃkamitvā Bhagavatā saddhiṃ sammodiṃsu, sammodanīyaṃ kathaṃ sārāṇīyaṃ vītisāretvā ekamantaṃ nisīdiṃsu. Ekamantaṃ nisinno kho Vāseṭṭho māṇavo Bhagavantaṃ gāthāhi ajjhabhāsi:
594. "Anuññātapatiññātā tevijjā mayam asm'; ubho,
               ahaṃ Pokkharasātissa Tārukkhassāyaṃ māṇavo.  || Sn_III,9.1 ||
595. Tevijjānaṃ yad akkhātaṃ, tatra kevalino smase,
              padak'; asmā veyyākaraṇā jape ācariyasādisā.  || Sn_III,9.2 ||


[page 117]
                                    Mahāvagga                           117
596. Tesan no jātivādasmiṃ vivādo atthi Gotama:
              "jātiyā brāhmaṇo hoti" Bhāradvājo iti bhāsati,
              ahañ ca "kammanā" brūmi, evaṃ jānāhi cakkhuma.  || Sn_III,9.3 ||
597. Te na sakkoma saññattuṃ aññamaññaṃ mayaṃ ubho,
              bhavantaṃ puṭṭhum āgamhā sambuddhaṃ iti vissutaṃ.  || Sn_III,9.4 ||
598. Candaṃ yathā khayātītaṃ pecca pañjalikā janā
     vandamānā namassanti, evaṃ lokasmiṃ Gotamaṃ.  || Sn_III,9.5 ||
599. Cakkhuṃ loke samuppannaṃ mayaṃ pucchāma Gotamaṃ:
              jātiyā brāhmaṇo hoti udāhu bhavati kammanā,
              ajānataṃ no pabrūhi, yathā jānemu brāhmaṇaṃ".  || Sn_III,9.6 ||
600. "Tesaṃ vo 'haṃ vyakkhissaṃ Vāseṭṭhā ti Bhagavā
              anupubbaṃ yathātathaṃ
              jātivibhaṅgaṃ pāṇānaṃ, aññamaññā ti jātiyo.  || Sn_III,9.7 ||
601. Tiṇarukkhe pi jānātha, na cāpi paṭijānare,
              liṅgaṃ jātimayaṃ tesaṃ, aññamaññā hi jātiyo.  || Sn_III,9.8 ||


[page 118]
118                                 Mahāvagga
602. Tato kīṭe paṭaṅge ca yāva kunthakipillike,
              liṅgaṃ jātimayaṃ tesaṃ, aññamaññā hi jātiyo.  || Sn_III,9.9 ||
603. Catuppade pi jānātha khuddake ca mahallake,
              liṅgaṃ --pe--.  || Sn_III,9.10 ||
604. Pādūdare pi jānātha urage dīghapiṭṭhike,
              liṅgaṃ . . .  || Sn_III,9.11 ||
605. Tato macche pi jānātha urage dīghapiṭṭhike,
              liṅgaṃ . . .  || Sn_III,9.12 ||
606. Tato pakkhī pi jānātha pattayāne vihaṅgame,
              liṅgaṃ . . .  || Sn_III,9.13 ||
607. Yathā etāsu jātisu liṅgaṃ jātimayaṃ puthu,
              evaṃ n'; atthi manussesu liṅgaṃ jātimayaṃ puthu:  || Sn_III,9.14 ||
608. na kesehi na sīsena na kaṇṇehi na akkhihi
              na mukhena na nāsāya na oṭṭhehi bhamūhi vā  || Sn_III,9.15 ||
609. na gīvāya na aṃsehi na udarena na piṭṭhiyā
              na soṇiyā na urasā na sambādhe na methune  || Sn_III,9.16 ||
610. na hatthehi na pādehi na aṅgulīhi nakhehi vā
              na jaṃghāhi na ūrūhi na vaṇṇena sarena vā
              liṅgaṃ jātimayaṃ n'; eva, yathā aññāsu jātisu.  || Sn_III,9.17 ||


[page 119]
                                    Mahāvagga                           119
611. Paccattaṃ sasarīresu manussesv-etaṃ na vijjati
              vokārañ ca manussesu samaññāya pavuccati.  || Sn_III,9.18 ||
612. Yo hi koci manussesu gorakkhaṃ upajīvati,
             evaṃ Vāseṭṭha jānāhi, kassako so, na brāhmaṇo.  || Sn_III,9.19 ||
613. Yo hi koci manussesu puthu sippena jīvati,
              evaṃ Vāseṭṭha jānāhi, sippiko so, na brāhmaṇo.  || Sn_III,9.20 ||
614. Yo hi koci manussesu vohāraṃ upajīvati,
              evaṃ Vāseṭṭha jānāhi, vāṇijo so, na brāhmaṇo.  || Sn_III,9.21 ||
615. Yo hi koci manussesu parapessena jīvati,
              evaṃ Vāseṭṭha jānāhi, pessiko so, na brāhmaṇo.  || Sn_III,9.22 ||
616. Yo hi koci manussesu adinnam upajīvati,
              evaṃ Vāseṭṭha jānāhi, coro eso, na brāhmaṇo.  || Sn_III,9.23 ||
617. Yo hi koci manussesu issatthaṃ upajīvati,
              evaṃ Vāseṭṭha jānāhi, yodhājīvo, na brāhmaṇo.  || Sn_III,9.24 ||
618. Yo hi koci manussesu porohiccena jīvati,
              evaṃ Vāseṭṭha jānāhi, yājako so, na brāhmaṇo.  || Sn_III,9.25 ||
619. Yo hi koci manussesu gāmaṃ raṭṭhañ ca bhuñjati,
              evaṃ Vāseṭṭha jānāhi, rājā eso, na brāhmaṇo.  || Sn_III,9.26 ||
620. Na cāhaṃ brāhmaṇaṃ brūmi yonijaṃ mattisambhavaṃ,
     bhovādi nāma so hoti, sa ve hoti sakiñcano,
              -- akiñcanaṃ anādānaṃ tam ahaṃ brūmi brāhmaṇaṃ.  || Sn_III,9.27 ||
621. Sabbasaṃyojanaṃ chetvā yo ve na paritassati,
              saṅgātigaṃ visaṃyuttaṃ tam ahaṃ brūmi brāhmaṇaṃ.  || Sn_III,9.28 ||


[page 120]
120                                 Mahāvagga
622. Chetvā nandhiṃ varattañ ca sandānaṃ sahanukkamaṃ
              ukkhittapalighaṃ buddhaṃ --pe--.  || Sn_III,9.29 ||
623. Akkosaṃ vadhabandhañ ca aduṭṭho yo titikkhati,
              khantībalaṃ balānīkaṃ tam ahaṃ brūmi brāhmaṇaṃ.  || Sn_III,9.30 ||
624. Akkodhanaṃ vatavantaṃ sīlavantaṃ anussadaṃ
              dantaṃ antimasārīraṃ --pe--.  || Sn_III,9.31 ||
625. Vāri pokkharapatte va, āragge-r-iva sāsapo
              yo na lippati kāmesu, . . .  || Sn_III,9.32 ||
626. Yo dukkhassa pajānāti idh'; eva khayam, attano,
             pannabhāraṃ visaṃyuttaṃ . . .  || Sn_III,9.33 ||
627. Gambhīrapaññaṃ medhāviṃ maggāmaggassa kovidaṃ
              uttamatthaṃ anuppattaṃ . . .  || Sn_III,9.34 ||
628. Asaṃsaṭṭhaṃ gahaṭṭhehi anāgārehi cūbhayaṃ
                 anokasāriṃ appicchaṃ . . .  || Sn_III,9.35 ||
629. Nidhāya daṇḍaṃ bhūtesu tasesu thāvaresu ca
              yo na hanti na ghāteti, . . .  || Sn_III,9.36 ||
630. Aviruddhaṃ viruddhesu attadaṇḍesu nibbutaṃ
              sādānesu anādānaṃ . . .  || Sn_III,9.37 ||
631. Yassa rāgo ca doso ca māno makkho ca pātito
              sāsapo-r-iva āraggā, . . .  || Sn_III,9.38 ||


[page 121]
                                    Mahāvagga                           121
632. Akakkasaṃ viññapaniṃ giraṃ saccaṃ udīraye,
              yāya nabhisaje kañci, . . .  || Sn_III,9.39 ||
633. Yo ca dīghaṃ va rassaṃ vā aṇuṃthūlaṃ subhāsubhaṃ
              loke adinnaṃ nadiyati, . . .  || Sn_III,9.40 ||
634. Āsā yassa na vijjanti asmiṃ loke paramhi ca,
              nirāsayaṃ visaṃyuttaṃ . . .  || Sn_III,9.41 ||
635. Yassālaya na vijjanti, aññāya kathaṃkathī,
              amatogadhaṃ anuppattaṃ . . .  || Sn_III,9.42 ||
636. Yo 'dha puññañ ca pāpañ ca ubho saṅgaṃ upaccagā,
              asokaṃ virajaṃ suddhaṃ . . .  || Sn_III,9.43 ||
637. Candaṃ va vimalaṃ suddhaṃ vippasannaṃ anāvilaṃ
              nandībhavaparikkhīṇaṃ . . .  || Sn_III,9.44 ||
638. Yo imaṃ palipathaṃ duggaṃ {saṃsāraṃ} moham accagā
              tiṇṇo pāragato jhāyī  anejo akathaṃkathī
             anupādāya nibbuto, . . .  || Sn_III,9.45 ||
639. Yo 'dha kāme pahatvāna anāgāro paribbaje,
              kāmābhavaparikkhīṇaṃ . . .  || Sn_III,9.46 ||
640. Yo 'dha taṇhaṃ pahatvāna anāgāro paribbaje,
              taṇhābhavaparikkhīṇaṃ . . .  || Sn_III,9.47 ||
641. Hitvā mānusakaṃ yogaṃ dibbaṃ yogaṃ upaccagā,
              sabbayogavisaṃyuttaṃ . . .  || Sn_III,9.48 ||
642. Hitvā ratiñ ca aratiñ ca sītibhūtaṃ nirūpadhiṃ
              sabbalokābhibbuṃ vīraṃ . . .  || Sn_III,9.49 ||


[page 122]
122                                 Mahāvagga
643. Cutiṃ yo vedi sattānaṃ upapattiñ ca sabbaso,
              asattaṃ sugataṃ buddhaṃ . . .  || Sn_III,9.50 ||
644. Yassa gatiṃ na jānanti devā gandhabbamānusā,
              khīṇāsavaṃ arahantaṃ . . .  || Sn_III,9.51 ||
645. Yassa pure ca pacchā ca majjhe ca n'; atthi kiñcanaṃ,
              akiñcanaṃ anādānaṃ . . .  || Sn_III,9.52 ||
646. Usabhaṃ pavaraṃ vīraṃ mahesiṃ vijitāvinaṃ
              anejaṃ nahātakaṃ buddhaṃ . . .  || Sn_III,9.53 ||
647. Pubbenivāsaṃ yo vedi saggāpāyañ ca passati,
              atho jātikkhayaṃ patto, tam ahaṃ brūmi brāh-
                 maṇaṃ.  || Sn_III,9.54 ||
648. Samaññā h'; esā lokasmiṃ nāmagottaṃ pakappitaṃ,
              sammuccā samudāgataṃ tattha tattha pakappi-
                 taṃ,  || Sn_III,9.55 ||
649. dīgharattam anusayitaṃ diṭṭhigatam ajānataṃ, --
              ajānantā no pabruvanti: "jātiyā hoti brāhmaṇo".  || Sn_III,9.56 ||
650. Na jaccā brāhmaṇo hoti, na jaccā hoti abrāhmaṇo,
              kammanā brāhmaṇo hoti, kammanā hoti abrāhmaṇo.  || Sn_III,9.57 ||
651. Kassako kammanā hoti, sippiko hoti kammanā,
              vāṇijo kammanā hoti, pessiko hoti kammanā,  || Sn_III,9.58 ||
652. coro pi kammanā hoti, yodhājīvo pi kammanā,
              yājako kammanā {hoti}, rājā pi hoti kammanā.  || Sn_III,9.59 ||


[page 123]
                                    Mahāvagga                           123
653. Evam etaṃ yathābhūtaṃ kammaṃ passanti paṇḍitā
              paṭiccasamuppādadasā kammavipākakovidā.  || Sn_III,9.60 ||
654. Kammanā vattatī loko, kammanā vattatī pajā,
              kammanibandhanā sattā rathassāṇiva yāyato.  || Sn_III,9.61 ||
655. Tapena brahmacariyena saṃyamena damena ca --
     etena brāhmaṇo hoti, etaṃ brāhmaṇam utta-
                 maṃ.  || Sn_III,9.62 ||
656. Tīhi vijjāhi sampanno santo khīṇapunabbhavo,
              evaṃ Vāseṭṭha jānāhi, Brahmā Sakko vijāna-
                 tan" ti.  || Sn_III,9.63 ||
     Evaṃ vutte Vāseṭṭha-hāradvājā māṇavā Bhagavantaṃ etad avocuṃ: "abhikkantaṃ bho Gotama --pe-- *ete mayaṃ bhavantaṃ Gotamaṃ saraṇaṃ gacchāma dhammañ ca bhikkhusaṃghañ ca, *upāsake no bhavaṃ Gotamo dhāretu ajjatagge pāṇupete saraṇāgate" ti
                       VĀSEṬṬHASUTTAṂ NIṬṬHITAṂ.
                       10. Kokāliyasutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Jetavane Anāthapiṇḍikassa ārāme. Atha kho kokāliyo bhikkhu yena Bhagavā ten'; upasaṃkami, upasaṃkamitvā Bhagavantaṃ abhivādetvā ekamantaṃ nisīdi.


[page 124]
124                                 Mahāvagga
[... content straddling page break has been moved to the page above ...]  Ekamantaṃ nisinno kho Kokāliyo bhikkhu Bhagavantaṃ etad avoca:
"pāpicchā bhante Sāriputta-Moggallānā pāpikānaṃ icchānaṃ vasaṃgatā" ti. Evaṃ vutte Bhagavā Kokāliyaṃ bhikkhuṃ etad avoca: "mā h'; evaṃ Kokāliya, mā h'; evaṃ Kokāliya, pasādehi kokāliya Sāriputta-Moggallānesu cittaṃ, pesalā Sāriputta-Moggallānā" ti. Dutiyam pi kho Kokāliyo bhikkhu Bhagavantaṃ etad avoca:
"kiñcāpi  me bhante Bhagavā saddhāyiko paccayiko, atha kho pāpicchā va Sāriputta-Moggallānā pāpikānaṃ icchānaṃ vasaṃgatā" ti. Dutiyam pi kho Bhagavā Kokāliyaṃ bhikkhuṃ etad avoca: "mā h'; evaṃ Kokāliya, mā h'; evaṃ Kokāliya, pasādehi Kokāliya Sāriputta-Moggallānesu cittaṃ, pasalā Sāriputta-Moggallān" ti Tatiyam pi kho Kokāliyo bhikkhu Bhagavantaṃ etad avoca: "kiñcāpi me bhante Bhagavā saddhāyiko paccayiko, atha kho pāpicchā va Sāriputta-Moggallānā pāpikānaṃ icchānaṃ vasaṃgatā" ti. tatiyam pi kho Bhagavā Kokāliyaṃ bhikkhuṃ etad avoca: "nā h'; evaṃ Kokāliya, mā h'; evaṃ Kokāliya, pasādehi Kokāliya SāriputtaMoggallānesu cittaṃ, pesalā Sāriputta-Moggallānā" ti.
Atha kho Kokāliyo bhikkhu uṭṭhāyāsanā Bhagavantaṃ abhivādetvā padakkhiṇaṃ katvā pakkāmi. Acirapakkantassa ca Kokāliyassa bhikkhuno sāsapamattīhi piḷakāhi sabbo kāyo phuṭo ahosi, sāsapamattiyo hutvā mugamattiyo ahesuṃ, muggamattiyo hutvā kalāyamattiyo ahesuṃ, {kaḷāyamattiyo} hutvā kolaṭṭhimattiyo ahesuṃ, kolaṭṭhimattiyo hutvā kolamattiyo ahesuṃ,


[page 125]
                                    Mahāvagga                           125
[... content straddling page break has been moved to the page above ...]  kolamattiyo hutvā āmalakamattiyo ahesuṃ, āmalakamattiyo hutvā beḷuvasalāṭukamattiyo ahesuṃ, beḷuvasalāṭukamattiyo hutvā billimattiyo ahesuṃ, billimattiyo hutvā pabhijjiṃsu, pubbañ ca lohitañ ca pagghariṃsu. Atha kho Kokāliyo bhikkhu ten'; evābādhena kālam akāsi, kālakato ca Kokāliyo bhikkhu Padumanirayaṃ upapajji SāriputtaMoggallānesu cittaṃ āghātetvā.
     Atha kho Brahmā Sahampati abhikkantāya rattiyā abhikkantavaṇṇo kevalakāppaṃ Jetavanaṃ  obhāsetvā yena Bhagavā ten'; upasaṃkami, upasaṃkamitva Bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho Brahmā Sahampati Bhagavantaṃ etad avoca: "Kokāliyo bhante bhikkhu kālakato, kālakato ca bhante Kokāliyo bhikkhu Padumanirayaṃ upapanno Sāriputta-Moggallānesu cittaṃ āghātetvā" ti. Idam avoca Brahmā Sahampati, idaṃ vatvā *bhagavantaṃ abhivādetvā* padakkhiṇaṃ katvā tatth'; ev'; antaradhāyi.
     Atha kho Bhagavā tassā rattiyā accayena bhikkhū āmantesi: "imaṃ bhikkhave rattiṃ Brahmā Sahampati abhikkantāya rattiyā --pe-- idam avoca Brahmā Sanampati, idaṃ vatvā* maṃ abhivādetvā* padakkhiṇaṃ katvā tatth'; ev'; antaradhāyī" ti. Evaṃ vutte aññataro bhikkhu Bhagavantaṃ etad avoca:


[page 126]
126                                 Mahāvagga
[... content straddling page break has been moved to the page above ...]  "kīvadīghaṃ nu kho bhante Padume niraye āyuppamāṇan" ti. "Dīghaṃ kho bhikkhu Padume niraye āyuppamāṇaṃ, taṃ na sukaraṃ saṃkhātuṃ ‘ettakāni vassāni'; iti vā ‘ettakāni vassasatāni'; iti vā ‘ettakāni vassasahassāni'; iti vā ‘ettakāni vassasatasahassāni'; iti vā" ti. "Sakkā pana bhante upamā kātun" ti. "Sakkā bhikkhū" ti Bhagavā avoca: "seyyathapi bhikkhu vīsatikhāriko Kosalako tilavāho, tato puriso vassasatassa vassasatassa accayena ekam ekaṃ tilaṃ uddhareyya, khippataraṃ kho so bhikkhu vīsatikhāriko Kosalako tilavāho iminā upakkamena parikkhayaṃ pariyādānaṃ gaccheyya, na tv-eva eko Abbudo nirayo. Seyyathapi bhikkhu vīsati Abbudā nirayā, evam eko Nirabbudo nirayo, seyyathapi bhikkhu vīsati Nirabbudā nirayā, evam eko Ababo nirayo, seyyathāpi bhikkhu vīsati Ababā  nirayā, evam eko Ahaho nirayo, seyyathapi bhikkhu vīsati Ahahā nirayā, evam eko Aṭaṭo nirayo, seyyathāpi bhikkhu vīsati Aṭaṭā nirayā, evam eko Kumudo nirayo, seyyathāpi vīsati Kumudā nirayā, evam eko Sogandhiko nirayo, seyyathāpi bhikkhu vīsati Sogandhikā nirayā, evam eko Uppalako nirayo, seyyathāpi bhikkhu vīsati Uppalakā nirayā, evam eko Puṇḍarīko nirayo, seyyathāpi bhikkhu vīsati Puṇḍarīkā nirayā, evam eko Padumo nirayo. Padumaṃ kho pana bhikkhu nirayaṃ Kokāliyo bhikkhu upapanno Sāriputta-Moggallānesu cittaṃ āghātetvā" ti. Idam avoca Bhagavā, idaṃ vatvā Sugato athāparaṃ etad avoca Satthā:


[page 127]
                                    Mahāvagga                           127
657. "Purisassa hi jātassa kuṭhārī jāyate makhe,
              yāya chindati attānaṃ bālo dubbhāsitaṃ bhaṇaṃ.  || Sn_III,10.1 ||
658. Yo nindiyaṃ pasaṃsati,
                   taṃ vā nindati yo pasaṃsiyo,
                   vicināti mukhena so kaliṃ,
                   kalinā tena sukhaṃ na vindati.  || Sn_III,10.2 ||
659. Appamatto ayaṃ kali,
                   yo akkhesu dhanaparājayo
                   sabbassāpi sahāpi attanā, --
                   ayam eva mahattaro kali,
                   yo sugatesu manaṃ padosaye.  || Sn_III,10.3 ||
660. Sataṃ sahassānaṃ nirabbudānaṃ
                   chattiṃsa ca pañca ca abbudāni,
          yam ariyagarahī nirayaṃ upeti
                   vācaṃ manañ ca paṇidhāya pāpakaṃ.  || Sn_III,10.4 ||
661. Abhūtavādī nirayaṃ upeti,
                   yo vā pi katvā "na karomī" ti cāha,
                   ubbho pi te pecca samā bhavanti
                   nihīnakammā manujā parattha.  || Sn_III,10.5 ||
662. Yo appaduṭṭhassa narassa dussati
                   suddhassa posassa anaṅgaṇassa,
                   tam eva bālaṃ pacceti pāpaṃ
                   sukhumo rajo paṭivātaṃ va khitto.  || Sn_III,10.6 ||
663. Yo lobhaguṇe anuyutto,
                      so vacasā paribhāsati aññe|


[page 128]
128                                 Mahāvagga
                   assaddho kadariyo avadaññū
                      macchari pesuṇiyasamiṃ anuyutto.  || Sn_III,10.7 ||
664. Mukhadugga vibhūta-m-anariya
                      bhūnahu pāpaka dukkatakāri
                   purisanta kali avajāta
                      mā bahu bhāṇ'; idha, nerayiko 'si.  || Sn_III,10.8 ||
665. Rajam ākirasi ahitāya,
                      sante garahasi kibbisakārī,
                   bahuni ca duccaritāni caritvā
                      gañchisi kho papataṃ cirarattaṃ.  || Sn_III,10.9 ||
666. Na hi nassati kassaci kammaṃ,
                      eti ha taṃ, labhat'; eva suvāmī,
                   dukkhaṃ mando paraloke
                      attani passati kibbisakārī.  || Sn_III,10.10 ||
667. Ayosaṃkusamāhataṭṭhānaṃ
                      tiṇhadhāraṃ ayasūlam upeti,|


[page 129]
                                    Mahāvagga                           129
                   atha tatta ayo guḷasannibhaṃ
                      bhojanam atthi tathā patirūpaṃ.  || Sn_III,10.11 ||
668. Na hi vaggu vadanti vadantā,
                      nābhijavanti, na tāṇam upenti,
                   aṅgāre santhate senti,
                      agginisamaṃ jalitaṃ pavisanti.  || Sn_III,10.12 ||
669. Jālena ca onahiyānā
                      tattha hananti ayomayakūṭehi,
                   andhaṃ va timisam āyanti,
                      taṃ vitataṃ hi yathā mahikāyo.  || Sn_III,10.13 ||
670. Atha lohamayaṃ pana kumbhiṃ
                      agginisamaṃ jalitaṃ pavisanti,
                   paccanti hi tāsu cirarattaṃ
                      agginisamāsu samuppilavāso.  || Sn_III,10.14 ||
671. Atha pubbalohitamisse
                      tattha *kiṃ paccati* kibbisakārī,|


[page 130]
130                                 Mahāvagga
                   yañ ñan disataṃ adhiseti,
                   tattha kilijjati samphusamāno.  || Sn_III,10.15 ||
672. Puḷavāvasathe salilasmiṃ
                      tattha *kiṃ paccati* kibbisakāri,
                   gantuṃ na hi tīram ap'; atthi,
                      sabbasamā hi samantakapallā.  || Sn_III,10.16 ||
673. Asipattavanaṃ pana tiṇhaṃ
                      taṃ pavisanti samacchidagattā,
          jivhaṃ baḷisena gahetvā
                      āracayāracayā vihananti.  || Sn_III,10.17 ||
674. Atha Vetaraṇiṃ pana duggaṃ
                      tiṇhadhāraṃ khuradhāram upenti,
                   tattha mandā papatanti
                      pāpākarā pāpāni karitvā.  || Sn_III,10.18 ||


[page 131]
                                    Mahāvagga                           131
675. Khādanti hi tattha rudante
                      sāmā sabalā kākoḷagaṇā ca
                   soṇā sigālā paṭigijjhā,
                      kulalā vāyasa ca vitudanti.  || Sn_III,10.19 ||
676. Kicchā vatāyaṃ idha vutti,
                      yaṃ jano passati kibbisakārī, --
                   tasmā idha jīvitasese
                      kiccakaro siyā naro na ca majje.  || Sn_III,10.20 ||
677. Te gaṇitā vidūhi tilavāhā,
                   ye Padume niraye upanītā,
                   nahutāni hi koṭiyo pañca bhavanti
                   dvādasa koṭisatāni pun'; aññā.  || Sn_III,10.21 ||
678. Yāva-dukkhā nirayā idha vuttā,
                   tattha pi tāvaciraṃ vasitabbaṃ, --
                   tasmā sucipesalasādhuguṇesu
                   vācaṃ manaṃ satataṃ parirakkhe" ti  || Sn_III,10.22 ||
                      KOKĀLIYASUTTAṂ NIṬṬHITAṂ.
                    11. Nālakasutta.
679. Ānandajāte tidasagaṇe patīte
              sakkacca Indaṃ sucivasane ca deve
              dussaṃ gahetvā atiriva thomayante
              Asito isi addasa divāvihāre.  || Sn_III,11.1 ||
[page 132]
132                                 Mahāvagga
680. Disvāna deve muditamane udagge
              cittiṃkaritvā idam avocāsi tattha:
              "kiṃ devasaṃgho atiriva kalyarīpo,
              dussaṃ gahetvā bhamayatha kiṃ paṭicca.  || Sn_III,11.2 ||
681. Yadā pi āsi asurehi saṅgamo,
                   jayo surānaṃ asurā parājitā,
                   tadā pi n'; etādiso lomahaṃsano:
                   kim abbhutaṃ daṭṭhu marū pamoditā.  || Sn_III,11.3 ||
682. Seḷenti gāyanti ca vādayanti ca
                   bhujāni poṭhenti ca naccayanti ca, --
                   pucchāmi vo 'haṃ Merumuddhavāsine,
                   dhunātha me saṃsayaṃ khippa mārisā".  || Sn_III,11.4 ||
683. "So Bodhisatto ratanavaro atulyo
              manussaloke hitasukhatāya jāto
              Sakyānaṃ gāme janapade Lumbineyye,
              ten'; amha tuṭṭhā atiriva kalyarūpā.  || Sn_III,11.5 ||
684. So sabbasattutamo aggapuggalo
                   narāsabho sabbapajānaṃ uttamo|


[page 133]
                                    Mahāvagga                           133
                   vattessati cakkaṃ Isivhaye vane
                   nadaṃ va sīho balavā migādhibhū".  || Sn_III,11.6 ||
685. Taṃ saddaṃ sutvā turitam avaṃsarī so,
                   Suddhodanassa tada bhavanaṃ upāgami,
                   nisajja tattha idam avocāsi Sakye:
                   "kuhiṃ kumāro, aham api daṭṭhukāmo".  || Sn_III,11.7 ||
686. Tato kumāraṃ jalitam iva suvaṇṇaṃ
                    ukkāmukhe va sukusalasampahaṭṭhaṃ
                    daddallamānaṃ suriyā anomavaṇṇaṃ
                    dassesu puttaṃ Asitavhayassa Sakyā.  || Sn_III,11.8 ||
687. Disvā kumāraṃ sikhim iva pajjalantaṃ
                    tārāsabhaṃ va nabhasigamaṃ visuddhaṃ
                    suriyan tapantaṃ sarada-r-iv'; abbhamuttaṃ
                    ānandajāto vipulam alattha pītiṃ.  || Sn_III,11.9 ||
688. Anekasākhañ ca sahassamaṇḍalaṃ
                         chattaṃ marū dhārayum antalikkhe,
                         sucaṇṇadaṇḍā vītipatanti cāmarā,
                         na dissare cāmarachattagāhakā.  || Sn_III,11.10 ||


[page 134]
134                                 Mahāvagga
689. Disvā jaṭi Kaṇhasirivhayo isi
                        suvaṇṇanekkhaṃ viya paṇḍukambale
                        setañ ca chattaṃ dhariyanta muddhani
                        udaggacitto sumano paṭiggahe.  || Sn_III,11.11 ||
690. Paṭiggahetvā pana Sakyapuṅgavaṃ
                        jigiṃsako lakkhaṇamantapāragū
                        pasannacitto giram abbhudīrayi:
                        "anuttar'; āyaṃ dipadānam uttamo".  || Sn_III,11.12 ||
691. Ath'; attano gamanam anussaranto
                   akalyarūpo galayati assukāni,
          disvāna Sakyā isim avocuṃ rudantaṃ:
                   "no ce kumāre bhavissati antarāyo".  || Sn_III,11.13 ||
692. Disvāna Sakye isi-m-avoca akalye:
                   "nāhaṃ kumāre ahitam anussarāmi,
                   na cāpi-m-assa bhavissati antarāyo,
                   na orak'; āyaṃ, adhimanasā bhavātha.  || Sn_III,11.14 ||
693. Sambodhiyaggaṃ phusissat'; āyaṃ kumāro,
                   so dhammacakkaṃ paramavisuddhadassī
                   vattessat'; āyaṃ bahujanahitānukampī,
                   vitthārik'; assa bhavissati brahmacariyaṃ.  || Sn_III,11.15 ||


[page 135]
                                    Mahāvagga                           135
694. Mamañ ca āyu na ciram idhāvaseso,
                   ath'; antarā me bhavissati kālakiriyā,
                   so 'haṃ na sussaṃ asamadhurassa dhammaṃ,
                   ten'; amhi aṭṭo vyasanagato aghāvī".  || Sn_III,11.16 ||
695. So Sākiyānaṃ vipulaṃ janetva pūtiṃ
                   antepuramhā niragama brahmacārī. --
                   So bhāgineyyaṃ sayam anukampamāno
                   samādapesi asamadhurassa dhamme:  || Sn_III,11.17 ||
696. "‘Buddho'; ti ghosaṃ yada parato suṇāsi
                   ‘sambodhipatto vicarati dhammamaggaṃ,'
                   gantvāna tattha samayaṃ paripucchiyāno
                   carassu tasmiṃ Bhagavati brahmacariyaṃ".  || Sn_III,11.18 ||
697. Tenānusiṭṭho hitamanasena tādinā
                   anāgate paramavisuddhadassinā
          so Nālako upacitapuññasañcayo
                   Jinaṃ patikkhaṃ parivasi rakkhitindriyo.  || Sn_III,11.19 ||
698. Sutvāna ghosaṃ Jinavaracakkavattane
                   gantvāna disvā isinisabhaṃ pasanno|


[page 136]
136                                 Mahāvagga
                   moneyyaseṭṭhaṃ munipavaraṃ apucchi
                   samāgate Asitavhayassa sāsane ti  || Sn_III,11.20 ||
Vatthugāthā niṭṭhitā.
699. "Aññātam etaṃ vacanaṃ Asitassa yathātathaṃ,
              taṃ taṃ Gotama pucchāma sabbadhammāna pāraguṃ:  || Sn_III,11.21 ||
700. Anagāriy'; upetassa bhikkhācariyaṃ jigiṃsato
              muni pabrūhi me puṭṭho moneyyaṃ uttamaṃ padaṃ".  || Sn_III,11.22 ||
701. "Moneyyan te upaññissan ti Bhagavā
              dukkaraṃ durabhisambhavaṃ,
              handa te naṃ pavakkhāmi, santhambhassu daḷho bhava.  || Sn_III,11.23 ||
702. Samānabhāvaṃ kubbetha gāme akkuṭṭhavanditaṃ,
              manopadosaṃ {rakkheyya}, santo anuṇṇato care.  || Sn_III,11.24 ||


[page 137]
                                    Mahāvagga                           137
703. Uccāvacā niccharanti dāye aggisikhūpamā
     nariyo muniṃ palobhenti, tā su taṃ mā palobhayuṃ.  || Sn_III,11.25 ||
704. Virato methunā dhammā hitvā kāme parovare
              aviruddho asāratto pāṇesu tasathāvare,  || Sn_III,11.26 ||
705. ‘yathā ahaṃ tathā ete, yathā ete tathā ahaṃ,'
              attānaṃ upamaṃ katvā na haneyya na ghātaye.  || Sn_III,11.27 ||
706. Hitvā icchañ ca lobhañ ca, yattha satto puthujjano,
              cakkhumā {paṭipajjeyya}, tareyya narakaṃ imaṃ.  || Sn_III,11.28 ||
707. Ūnūdaro mitāhāro appicch'; assa alolupo,
              sa ve icchāya nicchāto aniccho hoti nibbuto.  || Sn_III,11.29 ||
708. Sa piṇḍacāraṃ caritvā vanantam abhihāraye
              upaṭṭhito rukkhamūlasmiṃ āsanūpagato muni.  || Sn_III,11.30 ||
709. Sa jhānapasuto dhīro vanante ramito siyā,
              jhāyetha rukkhamūlasmiṃ attānam abhitosayaṃ.  || Sn_III,11.31 ||
710. Tato ratyā vivasane gāmantam abhihāraye,
       avhānaṃ nābhinandeyya abhihārañ ca gāmato.  || Sn_III,11.32 ||
711. Na munī gāmam āgamma kulesu sahasā care
              ghāsesanaṃ chinnakatho, na vācam payutaṃ bhaṇe.  || Sn_III,11.33 ||
712. ‘Alatthaṃ yad, idaṃ sādhu, nālatthaṃ, kusalām'; iti
              ubhayen'; eva so tādī rukkhaṃ va upanivattati.  || Sn_III,11.34 ||


[page 138]
138                                 Mahāvagga
713. Sa pattapāṇī vicaranto amūgo mūgasammato
              appaṃ dānaṃ na hīḷeyya, dātāraṃ nāvajāniya.  || Sn_III,11.35 ||
714. Uccāvacā hi paṭipadā samaṇena pakāsitā:
              na pāraṃ diguṇaṃ yanti, na idaṃ ekaguṇaṃ mutaṃ.  || Sn_III,11.36 ||
715. Yassa ca visatā n'; atthi chinnasotassa bhikkhuno,
              kiccākiccappahīnassa pariḷāho na vijjati.  || Sn_III,11.37 ||
716. Moneyyan te upaññissan: ti Bhagavā
              khuradhārūpamo bhave,
              jivhāya tāluṃ āhacca udare saññato siyā,  || Sn_III,11.38 ||
717. alānacitto ca siyā, na cāpi bahu cintaye,
     nirāmagandho asito brahmacariyaparāyano.  || Sn_III,11.39 ||
718. Ekāsanassa sikkhetha samaṇopāsanassa ca,
              ekattaṃ monam akkhātaṃ, eko ce abhiramissati,  || Sn_III,11.40 ||
719. atha bhāsihi dasa disā.
              Sutvā dhīrānaṃ nigghosaṃ jhāyīnaṃ kāmacāginaṃ
              tato hiriñ ca saddhañ ca bhiyyo kubbetha māmako.  || Sn_III,11.41 ||


[page 139]
                                    Mahāvagga                           139
720. Tan nadīhi vijānātha sobbhesu padaresu ca:
              saṇantā yanti kussobbhā, tuṇhī yāti mahodadhi.  || Sn_III,11.42 ||
721. Yad ūnakaṃ, taṃ saṇati, yaṃ pūraṃ, santam eva taṃ:
              aḍḍhakumbhūpamo bālo, rahado pūro va paṇḍito.  || Sn_III,11.43 ||
722. Yaṃ samaṇo bahu bhāsati upetaṃ atthasaṃhitaṃ
              jānaṃ so dhammaṃ deseti, jānaṃ so bahu bhāsati.  || Sn_III,11.44 ||
723. Yo ca jānaṃ yatatto, jānaṃ na bahu bhāsati,
              sa munī monam arahati, sa munī monam ajjhagā" ti  || Sn_III,11.45 ||
                       NALAKASUTTAṂ NIṬṬHITAṂ.
            12. Dvayatānupassanāsutta.
     Evam me sutaṃ:
     Ekaṃ samayaṃ Bhagavā Sāvatthiyaṃ viharati Pubbārāme Migāramātu pāsāde. Tena kho pana samayena Bhagavā tadahuposathe pannarase puṇṇāya puṇṇamāya rattiyā bhikkhusaṃghaparivuto abbhokāse nisinno hoti.


[page 140]
140                                 Mahāvagga
[... content straddling page break has been moved to the page above ...]  Atha kho Bhagavā tuṇhībhūtaṃ tuṇhībhūtaṃ bhikkhusaṃghaṃ anuviloketvā bhikkhū āmantesi: "‘ye te bhikkhave kusalā dhammā ariyā niyyānikā sambodhagāmino, tesaṃ vo bhikkhave kusalānaṃ dhammānaṃ ariyānaṃ niyyānikānaṃ sambodhagāmīnaṃ kā upanisā savanāyā'; ti, iti ce bhikkhave pucchitāro assu, te evam assu vacanīyā: ‘yāvad eva dvayatānaṃ dhammānaṃ yathābhūtaṃ ñāṇāyā'; ti. Kiñ ca dvayataṃ vadetha: ‘idaṃ dukkhaṃ, ayaṃ dukkhasamudayo'; ti ayam ekānupassanā, ‘ayaṃ dukkhanirodho, ayaṃ dukkhanirodhagāminī paṭipadā'; ti ayaṃ dutiyānupassanā. Evaṃ sammā-dvayatānupassino kho bhikkhave bhikkhuno appamattassa ātāpino pahitattassa viharato dvinnaṃ phalānaṃ aññataraṃ phalaṃ pāṭikaṃkhaṃ: diṭṭhe va dhamme aññā, sati vā upādisese anāgāmitā" ti. Idam avoca Bhagavā, idaṃ vatvā Sugato athāparaṃ etad avoca Satthā:
724. "Ye dukkhaṃ na-ppajānanti atho dukkhassa sambhavaṃ,
              yattha ca sabbaso dukkhaṃ asesaṃ uparujjhati,
     tañ ca maggaṃ na jānanti dukkhūpasamagāminaṃ,  || Sn_III,12.1 ||
725. cetovimuttihīnā te atho paññāvimuttiyā,
              abhabbā te antakiriyāya, te ve jātijarūpagā.  || Sn_III,12.2 ||
726. Ye ca dukkhaṃ pajānanti atho dukkhassa sambhavaṃ,
              yattha ca sabbaso dukkhaṃ asesaṃ uparujjhati,|


[page 141]
                                    Mahāvagga                           141
              tañ ca maggaṃ pajānanti dukkhūpasamagāminaṃ,  || Sn_III,12.3 ||
727. cetovimuttisampannā atho paññāvimuttiyā
              bhabbā te antakiriyāya, na te jātijarūpagā" ti.  || Sn_III,12.4 ||
     "‘Siyā aññena pi pariyāyena sammā-dvayatānupassanā'; ti, iti ce bhikkhave pucchitāro assu, ‘siyā'; ti 'ssu vacanīyā, kathañ ca siyā: ‘yaṃ kiñci dukkhaṃ sambhoti, sabbaṃ upadhipaccayā'; ti ayam ekānupassanā, ‘upadhīnan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā. Evaṃ sammā" --pe-- athāparaṃ etad avoca Satthā:
728. "Upadhīnidānā pabhavanti dukkhā
                   ye keci lokasmiṃ anekarūpā,
                   yo ve avidvā upadhiṃ karoti,
                   punappunaṃ dukkham upeti mando, --
          tasmā pajānaṃ upadhiṃ na kayirā
                   dukkhassa jātippabhavānupassī" ti.  || Sn_III,12.5 ||
     "‘Siyā aññena pi pariyāyena sammā-dvayatānupassanā'; ti, iti ce bhikkhave pucchitāro assu, ‘siyā'; ti 'ssu vacanīyā, kathañ ca siyā: ‘yaṃ kiñci dukkhaṃ sambhoti, sabbaṃ avijjāpaccayā'; ti ayam ekānupassanā, ‘avijjāya tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā. Evaṃ sammā" . . . athaparaṃ etad avoca Satthā:


[page 142]
142                                 Mahāvagga
729. "Jātimaraṇasaṃsāraṃ *ye vajanti* punappunaṃ
              itthabhāvaññathābhāvaṃ, avijjāy'; eva sā gati.  || Sn_III,12.6 ||
730. Avijjā h'; ayaṃ mahāmoho, yen'; idaṃ saṃsitaṃ ciraṃ,
              vijjāgatā ca ye sattā, nāgacchanti punabbhavan" ti.  || Sn_III,12.7 ||
     "‘Siyā aññena pi'; . . . #kathañ ca siyā:# ‘yaṃ kiñci dukkhaṃ sambhoti, sabbaṃ saṅkhārapaccayā'; ti ayam ekānupassanā, ‘saṃkhārānan te-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
731. "Yaṃ kiñci dukkhaṃ sambhoti, sabbaṃ saṃkhārapaccayā,
              saṃkhārānaṃ nirodhena n'; atthi dukkhassa sambhavo.  || Sn_III,12.8 ||
732. Etam ādīnavaṃ ñatvā ‘dukkhaṃ saṃkhārapaccayā'
     sabbasaṃkhārasamathā saññāya uparodhanā
              evaṃ dukkhakkhayo hoti, -- etaṃ ñatvā yathātathaṃ  || Sn_III,12.9 ||
733. sammaddasā vedaguno samma-d-aññāya paṇḍitā
              abhibhuyya Mārasaṃyogaṃ nāgacchanti punabbhavan" ti.  || Sn_III,12.10 ||


[page 143]
                                    Mahāvagga                           143
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ viññāṇapaccayā'; ti ayam ekānupassanā, ‘viññāṇassa tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
734. "Yaṃ kiñci dukkhaṃ sambhoti, sabbaṃ viññāṇapaccayā,
              viññāṇassa nirodhena n'; atthi dukkhassa sambhavo.  || Sn_III,12.11 ||
735. Etam ādīnavaṃ ñatvā ‘dukkhaṃ viññāṇapaccayā'
              viññāṇūpasamā bhikkhu nicchāto parinibbuto" ti.  || Sn_III,12.12 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ phassapaccayā'; ti ayam ekānupassanā, ‘phassassa tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
736."Tesam phassaparetānaṃ bhavasotānusārinaṃ
     kummaggapaṭipannānaṃ ārā saṃyojanakkhayo.  || Sn_III,12.13 ||
737. Ye ca phassaṃ pariññāya aññāya upasame ratā,
              te ve phassābhisamayā nicchātā parinibbutā" ti.  || Sn_III,12.14 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ vedanāpaccayā'; ti ayam ekānupassanā, ‘vedanānan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:


[page 144]
144                                 Mahāvagga
738. "Sukhaṃ vā yadi vā dukkhaṃ adukkhamasukhaṃ sahā
              ajjhattañ ca bahiddhā ca yaṃ kiñci atthi veditaṃ,  || Sn_III,12.15 ||
739. etaṃ ‘dukkhan'; ti ñatvāna mosadhammaṃ palokinaṃ
              phussa phussa vayaṃ passaṃ evaṃ tattha virajjati,
              vedanānaṃ khayā bhikkhu nicchāto parinibbuto" ti.  || Sn_III,12.16 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ taṇhāpaccayā'; ti ayam ekānupassanā, ‘taṇhāya tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā. Evaṃ sammā" . . . athāparaṃ etad avoca Satthā:
740. "Taṇhādutiyo puriso dīgham addhāna saṃsaraṃ
     itthabhāvaññathābhāvaṃ saṃsāraṃ nātivattati.  || Sn_III,12.17 ||
741. Etam ādīnavaṃ ñatvā taṇhā dukkhassa sambhavaṃ
              vītataṇho anādāno sato bhikkhu paribbaje" ti.  || Sn_III,12.18 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ upādānapaccayā'; ti ayam ekānupassanā, ‘upādānānan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
742. "Upādānapaccayā bhavo, bhūto dukkhaṃ nigacchati,
              jātassa maraṇam hoti, eso dukkhassa sambhavo.  || Sn_III,12.19 ||
743. Tasmā upādānakkhayā samma-d-aññāya paṇḍitā
              jātikkhayaṃ abhiññāya nāgacchanti punabbhavan" ti.  || Sn_III,12.20 ||


[page 145]
                                    Mahāvagga                           145
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ ārambhapaccayā'; ti ayam ekānupassanā, ‘ārambhānan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
744. "yaṃ kiñci dukkhaṃ sambhoti, sabbaṃ ārambhapaccayā,
              ārambhānaṃ nirodhena n'; atthi dukkhassa sambhavo.  || Sn_III,12.21 ||
745. Etam ādīnavaṃ ñatvā ‘dukkhaṃ ārambhapaccayā'
     sabbārambhaṃ paṭinissajja anārambhe-vimut-
                 tino  || Sn_III,12.22 ||
746. ucchinnabhavataṇhassa santacittassa bhikkhuno
              vitiṇṇo jātisaṃsāro, n'; atthi tassa punabbhavo"
                 ti.  || Sn_III,12.23 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ āhārapaccayā'; ti ayam ekānupassanā, ‘āhārānan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā. Evaṃ sammā" . . . athāparaṃ etad avoca Satthā:
747. "Yaṃ kiñci dukkhaṃ sambhoti, sabbaṃ āhārapaccayā,
              āhārānaṃ nirodhena n'; atthi dukkhassa sambhavo.  || Sn_III,12.24 ||
748. Etam ādīnavaṃ ñatvā ‘dukkhaṃ āhārapaccayā'
              sabbāhāraṃ pariññāya sabbāhāram anissito  || Sn_III,12.25 ||

[page 146]
146                                 Mahāvagga
749. ārogyaṃ samma-d-aññāya āsavānaṃ parikkhayā
              saṃkhāya sevī dhammaṭṭho saṃkhaṃ na upeti
                 vedagū" ti.  || Sn_III,12.26 ||
     "‘Siyā aññena pi'; . . . kathañ ca siyā: ‘yaṃ kiñci dukkhaṃ sambhoti, sabbaṃ iñjitapaccayā'; ti ayam ekānupassanā, ‘iñjitānan tv-eva asesavirāganirodhā n'; atthi dukkhassa sambhavo'; ti ayaṃ dutiyānupassanā. Evaṃ sammā" . . . athāparaṃ etad avoca Satthā:
750. "Yaṃ kiñci dukkhaṃ sambhoti, sabbaṃ iñjitapaccayā,
              iñjitānaṃ nirodhena n'; atthi dukkhassa sambhavo.  || Sn_III,12.27 ||
751. Etam ādīnavaṃ ñatvā ‘dukkhaṃ iñjitapaccayā'
              tasmā ejaṃ vossajja saṃkhāre uparundhiya
              anejo anupādāno sato bhikkhu paribbaje" ti.  || Sn_III,12.28 ||
     "‘Siyā aññena pi'; . . . kathañ ca siyā: ‘nissitassa calitaṃ hotī'; ti ayam ekānupassanā, ‘anissito na calatī'; ti ayaṃ dutiyānupassanā. Evaṃ sammā" . . . athāparaṃ etad avoca Satthā:
752. "Anissito na calati, nissito ca upādiyaṃ
              itthabhāvaññathābhāvaṃ saṃsāraṃ nātivattati.  || Sn_III,12.29 ||
753. Etam ādīnavaṃ ñatvā ‘nissayesu mahabbhayaṃ'
              anissito anupādāno sato bhikkhu paribbaje" ti.  || Sn_III,12.30 ||
     "‘Siyā aññena pi'; . . . kathañ ca siyā: ‘rūpehi bhikkhave āruppā santatarā'; ti ayam ekānupassanā,


[page 147]
                                    Mahāvagga                           147
‘āruppehi nirodho santataro'; ti ayaṃ dutiyānupassanā.
Evaṃ sammā" . . . athāparaṃ etad avoca Satthā:
754. "Ye ca rūpūpagā sattā ye ca āruppavāsino
      nirodhaṃ appajānantā, āgantāro punabbhavaṃ.  || Sn_III,12.31 ||
755. Ye ca rūpe pariññāya arūpesu {susaṇṭhitā},
              nirodhe ye vimuccanti, te janā maccuhāyino" ti.  || Sn_III,12.32 ||
     "‘Siyā aññena pi'; . . . kathañ ca siyā: yaṃ bhikkhave sadevakassa lokassa samārakassa {sabrahmakassa} sassamaṇabrāhmaṇiyā pajāya sadevamanussāya ‘idaṃ saccan'; ti upanijjhāyitaṃ, tadam ariyānaṃ ‘etaṃ musā'; ti yathābhūtaṃ samma-ppaññāya suddiṭṭhaṃ -- ayam ekānupassanā, yaṃ bhikkhave sadevakassa --pe-- sadevamanussāya ‘idaṃ musā'; ti upanijjhāyitaṃ, tadam ariyānaṃ ‘etaṃ saccan'; ti yathābhūtaṃ samma-ppaññāya suddiṭṭhaṃ -- ayaṃ dutiyānupassanā. Evaṃ sammā" . . . athāparaṃ etad avoca Satthā:
756. "Anattani attamānaṃ passa lokaṃ sadevakaṃ
              niviṭṭhaṃ nāmarūpasmiṃ, ‘idaṃ saccan'; ti maññati.  || Sn_III,12.33 ||
757. Yena yena hi maññanti, tato taṃ hoti aññathā,
              taṃ hi tassa musā hoti, mosadhammaṃ hi ittaraṃ.  || Sn_III,12.34 ||


[page 148]
148                                 Mahāvagga
758. amosadhammaṃ nibbānaṃ, tad ariyā saccato vidū,
              te ve saccābhisamayā nicchātā parinibbutā" ti.  || Sn_III,12.35 ||
 "‘Siyā aññena pi pariyāyena sammā-dvayatānupassanā ti, iti ce bhikkhave pucchitāro assu, ‘siyā'; ti 'ssu vacanīyā, kathañ ca siyā: yaṃ bhikkhave sadevakassa --pe-- sadevamanussāya ‘idaṃ sukhan'; ti upanijjhāyitaṃ, tadam ariyānaṃ ‘etaṃ dukkhan'; ti yathābhūtaṃ samma-ppaññāya suddiṭṭhaṃ -- ayam ekānupassanā, yaṃ bhikkhave sadevakassa . . . sadevamanussāya ‘idaṃ dukkhan'; ti upanijjhāyitaṃ, tadam ariyānaṃ ‘etaṃ sukan'; ti yathābhūtaṃ samma-ppaññāya suddiṭṭhaṃ -- ayaṃ dutiyānupassanā.
Evaṃ sammā-dvayatānupassino kho bhikkhave bhikkhuno appamattassa ātāpino pahitattassa viharato dvinnaṃ phalānaṃ aññataraṃ phalaṃ pāṭikaṃkhaṃ: diṭṭhe va dhamme aññā, sati vā upādisese anāgāmitā" ti. Idam avoca Bhagavā, idaṃ vatvā Sugato athāparaṃ etad avoca Satthā:
759. "Rūpā saddā rasā gandhā phassā dhammā ca kevalā
              iṭṭhā kantā manāpā ca, *yāvat'; ‘atthī'; ti* vuccati,  || Sn_III,12.36 ||
760. Sadevakassa lokassa ete vo sukhasammatā,
              yattha c'; ete nirujjhanti, taṃ nesaṃ dukkhasammataṃ.  || Sn_III,12.37 ||
761. ‘Sukhan'; ti diṭṭham ariyehi sakkāyass'; uparodhanaṃ,
              #paccanīkam idaṃ hoti# sabbalokena passantaṃ.  || Sn_III,12.38 ||


[page 149]
                                    Mahāvagga                           149
762. Yaṃ pare sukhato āhu, tad ariyā āhu dukkhato,
              yaṃ pare dukkhato āhu, tad ariyā sukhato vidū, --
              passa dhammaṃ durājānaṃ, sampamūḷh'; ettha aviddasū.  || Sn_III,12.39 ||
763. Nivutānaṃ tamo hoti, andhakāro apassataṃ,
              satañ ca vivaṭaṃ hoti āloko passatām iva,
              santike na vijānanti magā dhammass'; akovidā.  || Sn_III,12.40 ||
764. Bhavarāgaparetehi bhavasotānusārihi
              māradheyyānupannehi nāyaṃ dhammo susambudho.  || Sn_III,12.41 ||
765. Ko nu aññatra-m-ariyehi padaṃ sambuddhum arahati,
              yaṃ padaṃ samma-d-aññāya parinibbanti anāsavā" ti.  || Sn_III,12.42 ||
     Idam avoca Bhagavā. Attamanā te bhikkhū Bhagavato bhāsitaṃ abhinanduṃ. Imasmiṃ kho pana veyyākaraṇasmiṃ bhaññamāne saṭṭhimattānaṃ bhikkhūnaṃ anupādāya āsavehi cittāni vimucciṃsū ti
                        DVAYATĀNUPASSANĀSUTTAṂ NIṬṬHITAṂ.


[page 150]
150                                 Mahāvagga
Tass'; uddānaṃ:
     Saccaṃ upadhi avijjañ ca saṃkhārā viññāṇapañcamaṃ,
     phassa-vedaniyā taṇhā upādānārambhā āhārā
     iñjite phanditaṃ rūpaṃ sacca-dukkhena soḷasā ti.
                          Mahāvaggo tatiyo.
Tass'; uddānaṃ:
     Pabbajjañ ca Padhānañ ca Subha . . . Sundari (tathā)
     Māghasuttaṃ Sabhiyo ca selo Sallaṃ pavuccati
     Vāseṭṭho cāpi Kokāli Nālako Dvayatānupassanā,
     dvādas'; etāni suttāni Mahāvaggo ti vuccatī ti.


[page 151]
                                        151
                            IV. AṬṬHAKAVAGGA.
                               1. Kāmasutta.
766. Kāmaṃ kāmayamānassa tassa ce taṃ samijjhati,
              addhā pītimano hoti laddhā macco yad icchati.  || Sn_IV,1.1 ||
767. Tassa ce kāmayānassa chandajātassa jantuno
              te kāmā parihāyanti, sallaviddho va ruppati.  || Sn_IV,1.2 ||
768. Yo kāme parivajjeti sappasseva padā siro,
              so imaṃ visattikaṃ loke sato samativattati.  || Sn_IV,1.3 ||
769. Khettaṃ vatthuṃ hiraññaṃ vā gavāssaṃ dāsaporisaṃ
              thiyo bandhū puthu kāme yo naro anugijjhati,  || Sn_IV,1.4 ||
770. abalā va naṃ balīyanti, maddante naṃ parissayā,
              tato naṃ dukkham anveti nāvaṃ bhinnam ivodakaṃ.  || Sn_IV,1.5 ||
771. Tasmā jantu sadā sato kāmāni parivajjaye.
              te pahāya tare oghaṃ nāvaṃ siñcitvā pāragū ti  || Sn_IV,1.6 ||
                       KĀMASUTTAṂ NIṬṬHITAṂ.
                 2. Guhaṭṭhakasutta.
772. Satto guhāyaṃ bahunābhichanno
                   tiṭṭhaṃ naro mohanasmiṃ pagāḷho,|


[page 152]
152                                 Aṭṭhakavagga
                   dūre vivekā hi tathāvidho so,
                   kāmā hi loke na he suppahāyā.  || Sn_IV,2.1 ||
773. Icchānidānā bhavasātabaddhā
                   te duppamuñcā, na hi aññamokkhā
                   pacchā pure vā pi apekhamānā
                   ime va kāme purime va jappaṃ.  || Sn_IV,2.2 ||
774. Kāmesu giddhā pasutā pamūḷhā
                   avadāniyā te visame niviṭṭhā
                   dukkhūpanītā paridevayanti:
                   "kiṃ su bhavissāma ito cutāse".  || Sn_IV,2.3 ||
775. Tasmā hi sikkhetha idh'; eva jantu:
                   yaṃ kiñci jaññā ‘visaman'; ti loke,
                   na tassa hetu visamaṃ careyya,
                   appaṃ hi taṃ jīvitaṃ āhu dhīrā.  || Sn_IV,2.4 ||
776. Passāmi loke pariphandamānaṃ
                   pajaṃ imaṃ taṇhāgataṃ bhavesu,
                   hīnā narā maccumukhe lapanti
                   avītataṇhāse bhavābhavesu.  || Sn_IV,2.5 ||
777. Mamāyite passatha phandamāne
                   macche va appodake khīṇasote,
                  etam pi disvā amamo careyya
                   bhavesu āsattim akubbamāno.  || Sn_IV,2.6 ||
778. Ubhosu antesu vineyya chandaṃ
                   phassaṃ pariññāya anānugiddho,
                   yad attagarahī, tad akubbamāno
                   na lippatī diṭṭhasutesu dhīro.  || Sn_IV,2.7 ||


[page 153]
                                    Aṭṭhakavagga                        153
779. Saññaṃ pariññā vitareyya oghaṃ
                   pariggahesu muni nopalitto
                   abbūḷhasallo caraṃ appamatto
                   nāsiṃsati lokam imaṃ parañ cā ti  || Sn_IV,2.8 ||
                     GUHAṬṬHAKASUTTAṂ NIṬṬHITAṂ.
                       3. Duṭṭhaṭṭhakasutta.
780. Vadanti ve duṭṭhamanā pi eke,
                   atho pi ve saccamanā vadanti,
                   vādañ ca jātaṃ muni no upeti,
                   tasmā munī n'; atthi khilo kuhiñci.  || Sn_IV,3.1 ||
781. Sakaṃ hi diṭṭhiṃ katham accayeyya
                   chandānunīto ruciyā niviṭṭho
                   sayaṃ samattāni pakubbamāno:
                   yathā hi jāneyya, tathā vadeyya.  || Sn_IV,3.2 ||
782. Yo attano sīlavatāni jantu
                   anānupuṭṭho ca paresa pāvā,
                   anariyadhammaṃ kusalā tam āhu,
                   yo ātumānaṃ sayam eva pāvā.  || Sn_IV,3.3 ||
783. Santo ca bhikkhu abhinibbutatto
                   "iti 'han" ti sīlesu akatthamāno, --
                  tam ariyadhammaṃ kusalā vadanti,
                   yass'; ussadā n'; atthi kuhiñci loke.  || Sn_IV,3.4 ||


[page 154]
154                                 Aṭṭhakaragga
784. Pakappitā saṃkhatā yassa dhammā
                   purakkhatā santi avīvadātā,
                   yad attanī passati ānisaṃsaṃ,
                   taṃ nissito kuppapaṭiccasantiṃ  || Sn_IV,3.5 ||
785. Diṭṭhīnivesā na hi svātivattā
                   dhammesu niccheyya samuggahītaṃ,
                   tasmā naro tesu nivesanesu
                   nirassati ādiyati-cca dhammaṃ.  || Sn_IV,3.6 ||
786. dhonassa hī n'; atthi kuhiñci loke
                   pakappitā diṭṭhi bhavābhavesu,
                   māyañ ca mānañ ca pahāya dhono
                   sa kena gaccheyya: anūpayo so.  || Sn_IV,3.7 ||
787. Upayo hi dhammesu upeti vādaṃ,
                   anūpayaṃ kena kathaṃ vadeyya,
                   attaṃ nirattaṃ na hi tassa atthi:
                   adhosi so diṭṭhi-m-idh'; eva sabbā ti  || Sn_IV,3.8 ||
                  DUṬṬHAṬṬHAKASUTTAṂ NIṬṬHITAṂ.
                       4. Suddhaṭṭhakasutta.
788. ‘Passāmi suddhaṃ paramaṃ {arogaṃ},
                   diṭṭhena saṃsuddhi narassa hoti'
                   etābhijānaṃ ‘paraman'; ti ñatvā
                   suddhānupassī ti pacceti ñāṇaṃ.  || Sn_IV,4.1 ||


[page 155]
                                    Aṭṭhakavagga                        155
789. Diṭṭhena ce suddhi narassa hoti,
                   ñāṇena vā so pajahāti dukkhaṃ,
                   aññena so sujjhati sopadhīko,
                   diṭṭhī hi naṃ pāva tathā vadānaṃ.  || Sn_IV,4.2 ||
790. Na brāhmaṇo aññato suddhim āha
                   diṭṭhe sute sīlavate mute vā,
                   puññe ca pāpe ca anūpalitto
                   attañjaho na-y-idha pakubbamāno.  || Sn_IV,4.3 ||
791. Purimaṃ pahāya aparaṃ sitāse
                   ejānugā *te na* taranti saṅgaṃ,
                   te uggahāyanti nirassajanti
                   kapīva sākhaṃ pamuñcaṃ gahāya.  || Sn_IV,4.4 ||
792. Sayaṃ samādāya vatāni jantu
                   uccāvacaṃ gacchati saññasatto,
                   vidvā ca vedehi samecca dhammaṃ
                   na uccāvacaṃ gacchati bhūripañño.  || Sn_IV,4.5 ||
793. Sa sabbadhammesu visenibhūto
                   yaṃ kiñci diṭṭhaṃ va sutaṃ mutaṃ vā,
                   tam evadassiṃ vivaṭaṃ carantaṃ
                   kenīdha lokasmiṃ vikappayeyya.  || Sn_IV,4.6 ||
794. Na kappayanti, na purekkharonti,
                   "accantasuddhī" ti na te vadanti,|


[page 156]
156                                 Aṭṭhakavagga
                   ādānaganthaṃ gathitaṃ visajja
                   āsaṃ na kubbanti kuhiñci loke.  || Sn_IV,4.7 ||
795. Sīmātigo brāhmaṇo, tassa n'; atthi
                   ñatvā va disvā va samuggahītaṃ,
                   na rāgarāgī na virāgaratto,
                   tassīdha n'; atthī param uggahītan ti  || Sn_IV,4.8 ||
                  SUDDHAṬṬHAKASUTTAṂ NIṬṬHITAṂ.
                       5. Paramaṭṭhakasutta.
796. ‘Paraman'; ti diṭṭhīsu paribbasāno
                   yad uttariṃkurute jantu loke,
                   "hīnā" ti aññe tato sabba-m-āha:
                   tasmā vivādāni avītivatto.  || Sn_IV,5.1 ||
797. Yad attanī passati ānisaṃsaṃ
                   diṭṭhe sute sīlavate mute vā,
                   tad eva so tattha samuggahāya
                   nihīnato passati sabbam aññaṃ.  || Sn_IV,5.2 ||
798. Taṃ vāpi ganthaṃ kusalā vadanti,
                   yaṃ nissito passati hīnam aññaṃ,
                   tasmā hi diṭṭhaṃ vā sutaṃ mutaṃ vā
                   sīlabbataṃ bhikkhu na nissayeyya.  || Sn_IV,5.3 ||


[page 157]
                                    Aṭṭhakavagga                        157
799. Diṭṭhim pi lokasmiṃ na kappayeyya
                   ñāṇena vā sīlavatena vā pi,
                   ‘samo'; ti attānaṃ anūpaneyya
                   ‘hīno'; na maññetha ‘visesi'; vā pi.  || Sn_IV,5.4 ||
800. Attaṃ pahāya anupādiyāno
                   ñāṇe pi so nissayaṃ no karoti,
                   sā ve viyattesu na vaggasārī,
                   diṭṭhim pi so na pacceti kiñci.  || Sn_IV,5.5 ||
801. Yassūbhayante paṇidhīdha n'; atthi
                   bhavābhavāya idha vā huraṃ vā,
                   nivesanā tassa na santi keci
                   dhammesu niccheyya samugahītā,  || Sn_IV,5.6 ||
802. tassīdha diṭṭhe va sute mute vā
                   pakappitā n'; atthi aṇū pi saññā:
                   taṃ brāhmaṇaṃ diṭṭhim anādiyānaṃ
                   kenīdha lokasmiṃ vikappayeyya.  || Sn_IV,5.7 ||
803. Na kappayanti na purekkharonti,
                   dhammā pi tesaṃ na paṭicchitāse,|


[page 158]
158                                 Aṭṭhakavagga
           na brāhmaṇo sīlavatena neyyo,
                   pāraṃgato na pacceti tādi ti  || Sn_IV,5.8 ||
           PARAMAṬṬHAKASUTTAṂ NIṬṬHITAṂ.
                            6. Jarāsutta.
804. Appaṃ vata jīvitaṃ idaṃ,
                   oraṃ vassasatā pi miyyati,
                   yo ce pi aticca jīvati,
                   atha kho so jarasā pi miyyati.  || Sn_IV,6.1 ||
805. Socanti janā mamāyite,
                   na hi santi niccā pariggahā,
                   vinābhāvasantam ev'; idaṃ,
                   iti disvā nāgāram āvase.  || Sn_IV,6.2 ||
806. Maraṇena pi tam pahīyati,
                   yaṃ puriso ‘mama-y-idan'; ti maññati, --
                   evam pi viditvā paṇḍito
                   na mamattāya nametha māmako.  || Sn_IV,6.3 ||
807. Supinena yathā pi saṅgataṃ
                   paṭibuddho puriso na passati,|


[page 159]
                                    Aṭṭhakavagga                        159
                   evam pi piyāyitaṃ janaṃ
                   petaṃ kālakataṃ na passati.  || Sn_IV,6.4 ||
808. Diṭṭhā pi sutā pi te janā,
                   yesaṃ nāmam idaṃ pavuccati:
                   nāmam evāvasissati
                   akkheyyaṃ petassa jantuno.  || Sn_IV,6.5 ||
809. sokapāridevamaccharaṃ
                   na jahanti giddhā mamāyite,
                   tasmā munayo pariggahaṃ
                   hitvā acariṃsu khemadassino.  || Sn_IV,6.6 ||
810. Patilīnacarassa bhikkhuno
                   bhajamānassa vivittamānasaṃ
                   sāmaggiyam āhu tassa taṃ,
                   yo attānaṃ bhavane na dassaye.  || Sn_IV,6.7 ||
811. sabbattha mani anissito
                   na piyaṃ kubbati no pi appiyaṃ,
                   tasmiṃ paridevamaccharaṃ
                   paṇṇe vāri yathā na lippati.  || Sn_IV,6.8 ||
812. Udabindu yathā pi pokkhare
                   padume vāri yathā na lippati,
                   evaṃ muni nopalippati
                   yad idaṃ diṭṭhasutaṃ mutesu vā.  || Sn_IV,6.9 ||


[page 160]
160                                 Aṭṭhakavagga
813. Dhono na hi tena maññati
                   yad idaṃ diṭṭhasutaṃ mutesu vā,
                   na aññena visuddhim icchati:
                   na hi so rajjati no virajjatī ti  || Sn_IV,6.10 ||
                       JARĀSUTTAṂ NIṬṬHITAṂ.
                      7. TISSAMETTEYYASUTTAṂ.
814. "Methunam anuyuttassa
                              icc-āyasmā Tisso Metteyyo
              vighātaṃ brūhi {mārisa},
              sutvāna tava sāsanaṃ viveke sikkhissāmase".  || Sn_IV,7.1 ||
815. "Methunam anuyuttassa
                              Metteyyā ti Bhagavā
              mussat'; evāpi sāsanaṃ,
              micchā ca paṭipajjati, etaṃ tasmiṃ anāriyaṃ.  || Sn_IV,7.2 ||
816. Eko pubbe caritvāna methunaṃ yo nisevati,
              yānaṃ bhantaṃ va taṃ loke hīnam āhu putujjanaṃ.  || Sn_IV,7.3 ||
817. Yaso kitti ca yā pubbe, hāyat'; evāpi tassa sā,
              etam pi disvā sikkhetha methunaṃ vippahātave.  || Sn_IV,7.4 ||
818. Saṃkappehi pareto so kapaṇo viya jhāyati,
              sutvā paresaṃ nigghosaṃ maṃku hoti tathāvidho.  || Sn_IV,7.5 ||
819. Atha satthāni Kurute paravādehi codito,
              esa khv-assa mahāgedho: mosavajjaṃ pagāhati.  || Sn_IV,7.6 ||
820. Paṇḍito ti samaññāto ekacariyaṃ adhiṭṭhito,
              athāpi methune yutto mando va parikissati.  || Sn_IV,7.7 ||


[page 161]
                                    Aṭṭhakavagga                        161
821. Etam ādīnavaṃ ñatvā muni pubbāpare idha
              ekacariyaṃ daḷhaṃ kayirā, na nisevetha methunaṃ.  || Sn_IV,7.8 ||
822. Vivekaṃ yeva sikkhetha, *etad ariyānam* uttamaṃ,
                 #tena seṭṭho na# maññetha, sa ve nibbānasantike.  || Sn_IV,7.9 ||
823. Rittassa munino carato kāmesu anapekhino
              oghatiṇṇassa pihayanti kāmesu gathitā pajā" ti.  || Sn_IV,7.10 ||
                 TISSAMETTEYYASUTTAṂ NIṬṬHITAṂ.
                          8. Pasūrasutta.
824. "Idh'; eva suddhi" iti vādiyanti,
                   nāññesu dhammesu visuddhim āhu,
                   yaṃ nissitā, tatthā subhaṃ vadānā
                   paccekasaccesu puthū niviṭṭhā.  || Sn_IV,8.1 ||
825. Te vādakāmā parisaṃ vigayha
                   bālaṃ dahanti mithu aññamaññaṃ,
                   vadenti te aññasitā kathojjaṃ
                   pasaṃsakāmā kusalā vadānā.  || Sn_IV,8.2 ||
826. Yutto kathāyaṃ parisāya majjhe
                   pasaṃsam icchaṃ vinighāti hoti,
                   apāhatasmiṃ pana maṃku hoti,
                   nindāya so kuppati randhamesī.  || Sn_IV,8.3 ||


[page 162]
162                                 Aṭṭhakavagga
827. Yam assa vādaṃ parihīnam āhu
                   apāhataṃ pañhavīmaṃsakāse,
          paridevati socati hīnavādo,
                   ‘upaccagā man'; ti anutthuṇāti.  || Sn_IV,8.4 ||
828. Ete vivādā samaṇesu jātā,
                   etesu ugghāti nighāti hoti,
                   etam pi disvā virame kathojjam,
                   na h'; aññadatth'; atthi pasaṃsalābhā.  || Sn_IV,8.5 ||
829. pasaṃsito vā pana tattha hoti
                   akkhāya vādaṃ parisāya majjhe,
                   so hassati uṇṇamati-cca tena
                   pappuyya tam atthaṃ yathā mano ahū.  || Sn_IV,8.6 ||
830. Yā uṇṇati, sāssa vighātabhūmi,
                   mānātimānaṃ vadate pan'; eso,
                   *etam pi disvā na vivādayethā,*
                   na hi tena suddhiṃ kusalā vadanti.  || Sn_IV,8.7 ||
831. sūro yathā rājakhādāya puṭṭho
                   abhigajjam eti paṭisūram icchaṃ,
                   yen'; eva so tena palehi sūra,
                   pubbe va n'; atthi yad idaṃ yudhāya.  || Sn_IV,8.8 ||
832. Ye diṭṭhim uggayha vivādiyanti
                   "idam eva saccan" ti ca vādiyanti,|


[page 163]
                                    Aṭṭhakavagga                        163
                   te tvaṃ vadassu, an hi te 'dha atthi
                   vādamhi jāte paṭisenikattā.  || Sn_IV,8.9 ||
833. Visenikatvā pana ye caranti
                   diṭṭhīhi diṭṭhim avirujjhamānā,
                   tesu tvaṃ kiṃ labhetho Pasūra,
                   yes'; īdha n'; atthi param uggahītaṃ.  || Sn_IV,8.10 ||
834. Atha tvaṃ pavitakkam āgamā
                   manasā diṭṭhigatāni cintayanto,
                   dhonena yugaṃ samāgamā,
                   na hi tvaṃ sagghasi sampayātave ti  || Sn_IV,8.11 ||
                     PASŪRASUTTAṂ NIṬṬHITAṂ.
                        9. Māgandiyasutta.
835. "disvāna Taṇhaṃ *Aratiṃ Ragañ ca*
                   nāhosi chando api methunasmiṃ
                   kim ev'; edaṃ muttakarīsapuṇṇaṃ,
                   pādā pi naṃ samphusitaṃ na icche".  || Sn_IV,9.1 ||


[page 164]
164                                 Aṭṭhakavagga
836. "Etādisañ ce ratanam na icchasi
                   nāriṃ narindehi bahūhi patthitaṃ,
                   diṭṭhigataṃ silavatānujīvitaṃ
                   bhavīpapattiñ ca vadesi kīdisaṃ".  || Sn_IV,9.2 ||
837. "Idaṃ vadāmī'; ti na tassa hoti
                                   Māgandiyā ti Bhagavā
                   dhammesu niccheyya samuggahītaṃ,
                   passañ ca diṭṭhīsu anuggahāya
                   ajjhattasantiṃ pacinaṃ adassaṃ".  || Sn_IV,9.3 ||
838. "Vinicchayā yāni pakappitāni,
                                   iti Māgandiyo
                   te ve muni brūsi anuggahāya,
                   ‘ajjhattasantī'; ti yam etam atthaṃ
                   kathan nu dhīrehi paveditaṃ taṃ".  || Sn_IV,9.4 ||
839. "Na diṭṭhiyā na sutiyā na ñāṇena,
                                  Māgandiyā ti Bhagavā
                   sīlabbatenāpi *na suddhim* āha
                   adiṭṭhiyā assutiyā aññāṇā
          asīlatā abbatā no pi tena,
                   ete ca nissajja anuggahāya
                  santo anissāya bhavaṃ na jappe".  || Sn_IV,9.5 ||
840. "No ce kira diṭṭhiyā na sutiyā na ñāṇena
                                   iti Māgandiyo
                   sīlabbatenāpi visuddhim {āha}|


[page 165]
                                    Aṭṭhakavagga                        165
                   adiṭṭhiyā assutiyā aññāṇā
                   asīlatā abbatā no pi tena,
                   maññe-m-ahaṃ momuham eva {dhammaṃ},
                   diṭṭhiyā eke paccenti suddhiṃ".  || Sn_IV,9.6 ||
841. "Diṭṭhiñ ca nissāya anupucchamāno
                                  Māgandiyā ti Bhagavā
                   samuggahītesu pamoham āgā
                   ito ca nāddakkhi aṇum pi saññaṃ,
                   tasmā tuvaṃ momuhato dahāsi.  || Sn_IV,9.7 ||
842. Samo visesī uda vā nihīno
                   yo maññatī, so vivadetha tena,
                   tīsu vidhāsu avikampamāno --
                   ‘samo, visesī'; ti na tassa hoti.  || Sn_IV,9.8 ||
843. ‘Saccan'; ti so brāhmaṇo kiṃ vadeyya,
                   ‘musā'; ti vā so vivadetha kena:
                   yasmiṃ samaṃ visamañ cāpi n'; atthi,
                   sa kena vādaṃ paṭisaṃyujeyya.  || Sn_IV,9.9 ||
844. Okam pahāya aniketasārī
                   gāme akubbaṃ muni santhavāni
                   kāmehi ritto apurekkharāno
                   kathaṃ na viggayha janena kayirā,  || Sn_IV,9.10 ||
845. Yehi vivitto vicareyya loke,
                   na tāni uggayha vadeyya nāgo:|


[page 166]
166                                 Aṭṭhakavagga
                   elambujaṃ kaṇṭakaṃ vārijaṃ yathā
                   jalena paṃkena c'; anūpalittaṃ,
                   evaṃ munī santivādo agiddho
                   kāme ca loke ca anūpalitto.  || Sn_IV,9.11 ||
846. Na vedagū diṭṭhiyā na mutiyā
                   sa mānam eti, na hi tammayo so,
                   na kammanā no pi sutena neyyo
                   anūpanīto so nivesanesu.  || Sn_IV,9.12 ||
847. Saññāvirattassa na santi ganthā,
                   paññāvimuttassa na santi mohā:
                   saññañ ca diṭṭhiñ ca ye aggahesuṃ,
                   te ghaṭṭayantā vicaranti loke" ti  || Sn_IV,9.13 ||
                     MĀGANDIYASUTTAṂ NIṬṬHITAṂ.
                        10. Purābhedasutta.
848. "Kathaṃdassī kathaṃsīlo upasanto ti vuccati,
              tam me Gotama pabrūhi pucchito uttamaṃ naraṃ".  || Sn_IV,10.1 ||
849. "Vitataṇho purā bhedā ti Bhagavā
              pubbam antam anissito
              vemajjhe nūpasaṃkheyyo, tassa n'; atthi purekkhataṃ.  || Sn_IV,10.2 ||


[page 167]
                                    Aṭṭhakavagga                        167
850. Akkodhano asantāsī, avikatthī akukkuco,
              mantabhāṇī anuddhato, sa ve vācāyato muni.  || Sn_IV,10.3 ||
851. Nirāsatti anāgate atītaṃ nānusocati,
              vivekadassī phassesu diṭṭhīsu ca na niyyati,  || Sn_IV,10.4 ||
852. patilīno akuhako, apihālu amaccharī,
              appagabbho ajeguccho, pesuṇeyye ca no yuto,  || Sn_IV,10.5 ||
853. sātiyesu anassāvī atimāne ca no yuto,
              saṇho ca paṭibhānavā, na saddho na virajjati,  || Sn_IV,10.6 ||
854. lābhakamyā na sikkhati, alābhe na ca kuppati,
              aviruddho ca taṇhāya rase ca nānugijjhati,  || Sn_IV,10.7 ||
855. upekhako sadā sato na loke maññate samaṃ
              na visesī na nīceyyo, tassa no santi ussadā.  || Sn_IV,10.8 ||
856. Yassa nissayatā n'; atthi, ñatvā dhammaṃ anissito
              bhavāya vibhavāya vā taṇhā yassa na vijjati,  || Sn_IV,10.9 ||
857. taṃ brūmi upasanto ti kāmesu anapekhinaṃ,
              ganthā tassa na vijjanti, atāri so visattikaṃ.  || Sn_IV,10.10 ||
858. Na tassa puttā pasavo vā khettaṃ vatthuṃ na vijjati,|


[page 168]
168                                 Aṭṭhakavagga
              attaṃ vā pi nirattaṃ vā na tasmiṃ upalabbhati.  || Sn_IV,10.11 ||
859. Yena naṃ vajju puthujjanā atho samaṇabrāhmaṇā,
              taṃ tassa apurekkhataṃ, tasmā vādesu n'; ejati.  || Sn_IV,10.12 ||
860. Vītagedho amaccharī na ussesu vadate muni
              na samesu na omesu, kappaṃ n'; eti akappiyo.  || Sn_IV,10.13 ||
861. Yassa loke sakaṃ n'; atthi, asatā ca na socati,
              dhammesu ca na gacchati, sa ve santo ti vuc-
                 catī" ti  || Sn_IV,10.14 ||
                     PURĀBHEDASUTTAṂ NIṬṬHITAṂ.
                       11. Kalahavivādasutta.
862. "Kuto pahūtā kalahā vivādā
                   puridevasokā sahamaccharā ca
                   mānātimānā sahapesuṇā ca,
                   kuto pahūtā te, tad iṃgha brūhi".  || Sn_IV,11.1 ||
863. "Piyā pahūtā kalahā vivādā
                   paridevasokā sahamaccharā ca
          mānātimānā sahapesuṇā ca,
                   macchariyayuttā kalahā vivādā
                   vivādajātesu ca pesuṇāni".  || Sn_IV,11.2 ||


[page 169]
                                    Aṭṭhakavagga                        169
864. "Piyā su lokasmiṃ kutonidānā
                  ye vā pi lobhā vicaranti loke,
                  āsā ca niṭṭhā ca kutonidānā,
                  ye samparāyāya narassa honti".  || Sn_IV,11.3 ||
865. "Chandānidānāni piyāni loke
                  ye vā pi lobhā vicaranti loke,
                  āsā ca niṭṭhā ca itonidānā,
                  ye samparāyāya narassa honti".  || Sn_IV,11.4 ||
866. "Chando nu lokasmiṃ kutonidāno,
                  vinicchayā vā pi kuto pahūtā
                  kodho mosavajjañ ca kathaṃkathā ca
                  ye vā pi dhammā samaṇena vuttā".  || Sn_IV,11.5 ||
867. "‘Sātaṃ, asātan'; ti yam āhu loke,
                  tam ūpanissāya pahoti chando,
                  rūpesu disvā vibhavaṃ bhavañ ca
                  vinicchayaṃ kurute jantu loke.  || Sn_IV,11.6 ||
868. Kodho mosavajjañ ca kathaṃkathā ca
                  ete pi dhammā dvaya-m-eva sante:
                  kathaṃkathī ñāṇapathāya sikkhe,
                  ñatvā pavuttā samaṇena dhammā".  || Sn_IV,11.7 ||
869. "Sātaṃ asātañ ca kutonidānā,
                  kismiṃ asante na bhavanti h'; ete,
                  ‘vibbavaṃ bhavañ cāpi'; yam etam attaṃ,
                  etam me pabrūhi yatonidānaṃ".  || Sn_IV,11.8 ||
870. "Phassanidānaṃ sātaṃ asātaṃ,
                  phasse asante na bhavanti h'; ete,|


[page 170]
170                                 Aṭṭhakavagga
           ‘vibhavaṃ bhavañ cāpi'; yam etam atthaṃ,
                  etaṃ te pabrūmi itonidānaṃ".  || Sn_IV,11.9 ||
871. "Phasso nu lokasmiṃ kutonidāno,
                  pariggahā vā pi kuto pahūtā,
                  kismiṃ asante na mamattam atthi,
                  kismiṃ vibhūte na phusanti phassā".  || Sn_IV,11.10 ||
872. "Nāmañ ca rūpañ ca paṭicca phassā,
                  icchānidānāni pariggahāni,
                  icchā na santyā na mamattam atthi,
                  rūpe vibhūte na phusanti phassā".  || Sn_IV,11.11 ||
873. "Kathaṃsametassa vibhoti rūpaṃ,
                  sukhaṃ dukhaṃ vā pi kathaṃ vibhoti,
                  etam me pabrūhi yathā vibhoti,
                  ‘taṃ jāniyāma'; iti me mano ahū".  || Sn_IV,11.12 ||
874. "Na saññasaññī na visaññasaññi
                  no pi asaññī na vibhūtasaññī, --
                  evaṃsametassa vibhoti rūpaṃ,
                  saññānidānā hi papañcasaṃkhā".  || Sn_IV,11.13 ||
875. "Yan tam apucchimha, akittayī no,
                  aññaṃ taṃ pucchāma, tad iṃgha brūhi:|


[page 171]
                                    Aṭṭhakavagga                        171
                  ettāvat'; aggaṃ no vadanti h'; eke
                  yakkhassa suddhiṃ idha paṇḍitāse,
                  udāhu aññam pi vadanti etto".  || Sn_IV,11.14 ||
876. "Ettāvat'; aggam pi vadanti h'; eke
                  yakkhassa suddhiṃ idha paṇḍitāse,
         tesaṃ pun'; eke samayaṃ vadanti
                  anupādisese kusalā vadānā.  || Sn_IV,11.15 ||
877. Ete ca ñatvā ‘upanissitā'; ti
                  ñatvā munī nissaye so vimaṃsī,
                  ñatvā vimutto na vivādam eti
                  bhavābhavāya na sameti dhīro" ti  || Sn_IV,11.16 ||
                     KALAHAVIVĀDASUTTAṂ NIṬṬHITAṂ.
                        12. Cūḷaviyūhasutta.
878. "Sakaṃ sakaṃ diṭṭhi paribbasānā
                  viggayha nānā kusalā vadanti:
                  ‘yo evaṃ jānāti, sa vedi dhammaṃ,
                  idam paṭikkosam akevalī so.';  || Sn_IV,12.1 ||
879. Evam pi viggayha vivādiyanti,
                  ‘bālo paro akusalo'; ti cāhu,
                  sacco nu vādo katamo imesaṃ,
                  sabbe va h'; ime kusalā vadānā".  || Sn_IV,12.2 ||


[page 172]
172                                 Aṭṭhakavagga
880. "Parassa ce dhammam anānujānaṃ
                  bālo mago hoti nihīnapañño,
                  sabbe va bālā sunihīnapaññā,
                  sabbe v'; ime diṭṭhi paribbasānā.  || Sn_IV,12.3 ||
881. Sandiṭṭhiyā ce pana vīvadātā
                  saṃsuddhapaññā kusalā mutīmā,
                  na tesaṃ koci parihīnapañño,
                  diṭṭhi hi tesam pi tathā samattā.  || Sn_IV,12.4 ||
882. Na vāham ‘etaṃ tathiyan'; ti brūmi,
                  yam āhu bālā mithu aññamaññaṃ:
                  sakaṃ sakaṃ diṭṭhim akaṃsu saccaṃ,
                  tasmā hi ‘bālo'; ti paraṃ dahanti".  || Sn_IV,12.5 ||
883. "Yam āhu ‘saccaṃ tathiyan'; ti eke,
                  tam āhu aññe ‘tucchaṃ musā'; ti,
                  evam pi viggayha vivādiyanti,
                  kasmā na ekaṃ samaṇā vadanti".  || Sn_IV,12.6 ||
884. "Ekaṃ hi saccaṃ na dutīyam atthi,
                  yasmiṃ pajāno vivade pajānaṃ,
                  nānā te saccāni sayaṃ thunanti,
                  tasmā na ekaṃ samaṇā vadanti".  || Sn_IV,12.7 ||


[page 173]
                                    Aṭṭhakavagga                        173
885. "Kasmā nu saccāni vadanti nānā
                 pavādiyāse kusalā vadānā:
                  saccāni su tāni bahūni nānā,
                  udāhu te takkam anussaranti".  || Sn_IV,12.8 ||
886. "Na h'; eva saccāni bahūni nānā,
                  aññatra saññāya niccāni loke,
                  takkañ ca diṭṭhīsu pakappayitvā
                  ‘saccaṃ, musā'; ti dvayadhammam āhu.  || Sn_IV,12.9 ||
887. Diṭṭhe sute sīlavate mute vā
                  ete ca nissāya vimānadassī
                  vinicchaye ṭhatva pahassamāno
                  ‘bālo paro akusalo'; ti cāha.  || Sn_IV,12.10 ||
888. Yen'; eva ‘bālo'; ti paraṃ dahāti,
                  tenātumānaṃ ‘kusalo'; ti cāha:
                  sayam attanā so kusalo vadāno
                  aññaṃ vimāneti, tath'; eva pāvā.  || Sn_IV,12.11 ||
889. Atīsaraṃdiṭṭhiyā so samatto
                  mānena matto paripuṇṇamānī
                  sayam eva sāmaṃ manasābhisitto,
                  diṭṭhī hi sā tassa tathā samattā.  || Sn_IV,12.12 ||
890. Parassa ce hi vacasā nihīno,
                  tumo sahā hoti nihīnapañño:
                  atha ce sayaṃ vedagū hoti dhīro,
                  na koci bālo samaṇesu atthi.  || Sn_IV,12.13 ||


[page 174]
174                                 Aṭṭhakavagga
891. ‘Aññaṃ ito yābhivadanti dhammaṃ,
                  aparaddhā suddhim akevalīno,'
                  evaṃ hi tithyā puthuso vadanti,
                  sandiṭṭhirāgena *hi te* 'bhirattā.  || Sn_IV,12.14 ||
892. ‘Idh'; eva suddhi'; iti vādiyanti,
                  nāññesu dhammesu visuddhim āhu,
                  evam pi tithyā puthuso niviṭṭhā
                  sakāyane tattha daḷhaṃ vadānā.  || Sn_IV,12.15 ||
893. Sakāyane cāpi daḷhaṃ vadāno
                  kam ettha ‘bālo'; ti paraṃ daheyya:
                  sayam eva so medhakaṃ āvaheyya
                  paraṃ vadaṃ bālam asuddhidhammaṃ.  || Sn_IV,12.16 ||
894. Vinicchaye ṭhatvā sayaṃ pamāya
                  uddhaṃ so lokasmiṃ vivādam eti,
                  hitvāna sabbāni vinicchayāni
                  na medhakaṃ kurute jantu loke" ti  || Sn_IV,12.17 ||
                   CŪḶAVIYŪHASUTTAṂ NIṬṬHITAṂ.
                13. Mahāviyūhasutta.
895. "Ye kec'; ime diṭṭhi paribbasānā
                  ‘idam eva saccan'; ti vivādiyanti,
                  sabbe va te nindam anvānayanti
                  atho pasaṃsam pi labhanti tattha".  || Sn_IV,13.1 ||


[page 175]
                                     Aṭṭhakavagga                       175
896. "Appaṃ hi etaṃ na alaṃ samāya,
                  duve vivādassa phalāni brūmi,
                  etam pi disvā na vivādiyetha
                  khemābhipassaṃ avivādabhūmiṃ.  || Sn_IV,13.2 ||
897. Yā kāc'; imā sammutiyo puthujjā,
                  sabbā va etā na upeti vidvā,
                  anūpayo so upayaṃ kim eyya
                 diṭṭhe sute khantim akubbamāno.  || Sn_IV,13.3 ||
898. Sīluttamā saññamenāhu suddhiṃ
                  vataṃ samādāya upaṭṭhitāse
                  ‘idh'; eva sikkema, ath'; assa suddhiṃ'
                  bhavūpanītā kusalā vadānā.  || Sn_IV,13.4 ||
899. Sace cuto sīlavatāto hoti,
                  sa vedhati kammaṃ virādhayitvā,
                  sa jappati paṭṭhayatīdha suddhiṃ
                  satthā va hīno pavasaṃ gharamhā.  || Sn_IV,13.5 ||
900. Sīlabbataṃ vāpi pahāya sabbaṃ
                  kammañ ca sāvajjanavajjam etaṃ|


[page 176]
176                                Aṭṭhakavagga
                  ‘suddhī, asuddhī'; ti apattayāno
                  virato care santim anuggahāya.  || Sn_IV,13.6 ||
901. Tapūpanissāya jigucchitaṃ vā
                  atha vā pi diṭṭhaṃ va sutaṃ mutaṃ vā
                  uddhaṃsarā suddhim anutthuṇanti
                  avītataṇhāse bhavābhavesu.  || Sn_IV,13.7 ||
902. Patthayamānassa hi jappitāni
                  saṃvedhitaṃ cāpi pakappitesu:
                 cutūpapāto idha yassa n'; atthi,
                  sa kena vedheyya kuhiñ ca jappe.  || Sn_IV,13.8 ||
903. "Yam āhu dhammaṃ ‘paraman'; ti {eke},
                  tam eva ‘hīnan'; ti panāhu aññe:
                  sacco nu vādo katamo imesaṃ,
                  sabbe va hīme kusalā vadānā.  || Sn_IV,13.9 ||
904. Sakaṃ hi dhammaṃ paripuṇṇam āhu
                  *aññassa dhammaṃ pana hīnam āhu,*
                  evam pi viggayha vivādiyanti
                  sakaṃ sakaṃ sammutim āhu saccaṃ".  || Sn_IV,13.10 ||
905. "Parassa ce vambhayitena hīno,
                  na koci dhammesu visesi assa,
                  puthū hi aññassa vadanti dhammaṃ
                  nihīnato samhi daḷhaṃ vadānā.  || Sn_IV,13.11 ||


[page 177]
                                    Aṭṭhakavagga                        177
906. Sadhammapūjā ca panā tath'; eva:
                  yathā pasaṃsanti sakāyanāni,
                  sabbe va vādā thathivā bhaveyyuṃ,
                  suddhī hi nesaṃ paccattam eva.  || Sn_IV,13.12 ||
907. Na brāhmaṇassa paraneyyam atthi
                  dhammesu niccheyya samuggahītaṃ,
                  tasmā vivādāni upātivatto,
                 na hi seṭṭhato passati dhammam aññaṃ.  || Sn_IV,13.13 ||
908. ‘Jānāmi passāmi, tath'; eva etaṃ'
                  diṭṭhiyā eke paccenti suddhiṃ:
                  addakkhi ce, kiṃ hi tumassa tena,
                  atisitvā aññena vadantī suddhiṃ.  || Sn_IV,13.14 ||
909. Passaṃ naro dakkhiti nāmarūpaṃ,
                  disvāna vāññassati tāni-m-eva:
                  kāmaṃ bahuṃ passatu appakaṃ vā,
                  na hi tena suddhiṃ kusalā vadanti.  || Sn_IV,13.15 ||
910. Nivissavādī na hi suddhināyo
                  pakappitaṃ diṭṭhi purekkharāno,
                  yaṃ nissito, tattha subhaṃ vadāno
                  suddhiṃvado tattha tath'; addasā so.  || Sn_IV,13.16 ||
911. Na brāhmaṇo kappam upeti saṃkhaṃ
                  na diṭṭhisārī na pi ñāṇabandhu,|


[page 178]
178                                 Aṭṭhakavagga
                  ñatvā ca so sammutiyo puthujjā
                  upekhati, uggahaṇanta-m-aññe.  || Sn_IV,13.17 ||
912. Visajja ganthāni munīdha loke
                  vivādajātesu na vaggasārī
                  santo asantesu upekkhako so
                 anuggaho, uggahaṇanta-m-aññe.  || Sn_IV,13.18 ||
913. Pubbāsave hitvā nave akubbaṃ
                  na chandagū no pi nivissavādo,
                  sa vippamutto diṭṭhigatehi dhīro
                  na lippati loke anattagarahī.  || Sn_IV,13.19 ||
914. Sa sabbadhammesu visenibhūto,
                  yaṃ kiñci diṭṭhaṃ va sutaṃ mutaṃ vā,
                  sa pannabhāro muni vippayutto
                  na kappiyo nūparato na patthiyo"
                     ti Bhagavā ti  || Sn_IV,13.20 ||
                        MAHĀVIYŪHASUTTAṂ19 NIṬṬHITAṂ.


[page 179]
                                    Aṭṭhakavagga                        179
                                14. Tuṭaṭakasutta.
915. "Pucchāmi taṃ Adiccabandhaṃ
                  vivekaṃ santipadañ ca mahesiṃ:
                  kathaṃ disvā nibbāti bhikkhu
                  anupādiyāno lokasmiṃ kiñci".  || Sn_IV,14.1 ||
916. "Mūlaṃ papañcasaṃkhāyā
                                     ti Bhagavā
                     ‘mantā asmī'; ti sabbam uparundhe,
                  yā kāci taṇhā ajjhattaṃ,
                     tāsaṃ vinayā sadā sato sikkhe.  || Sn_IV,14.2 ||
917. Yaṃ kiñci dhammam abhijaññā
                     ajjhattam atha vā pi bahiddhā,
                 na tena thāmaṃ kubbetha,
                     na hi sā nibbuti sataṃ vuttā:  || Sn_IV,14.3 ||
918. seyyo na tena maññeyya
                     nīceyyo atha vā pi sarikkho, --
                  puṭṭho anekarūpehi
                     nātumānaṃ vikappayan tiṭṭhe.  || Sn_IV,14.4 ||
919. Ajjhattam eva upasame,
                     nāññato bhikkhu santim eseyya:
                  ajjhattaṃ upasantassa
                     n'; atthi attā, kuto nirattaṃ vā.  || Sn_IV,14.5 ||

[page 180]
180                                 Aṭṭhakavagga
920. Majjhe yathā samuddassa
                     ūmi no jāyatī, ṭhito hoti,
                  evaṃ ṭhito onej'; assa:
                     ussadaṃ bhikkhu na kareyya kuhiñci".  || Sn_IV,14.6 ||
921. "Akittayi vivaṭacakkhu
                     sakkhi dhammaṃ parissayavinayaṃ,
                  paṭipadaṃ vadehi, bhaddan te,
                     pātimokkhaṃ atha vā pi samādhiṃ".  || Sn_IV,14.7 ||
922. "Cakkhūhi n'; eva lol'; assa,
                     gāmakathāya āvaraye sotaṃ,
                  rase ca nānugijjheyya,
                     na ca mamāyetha kiñci lokasmiṃ.  || Sn_IV,14.8 ||
923. Phassena yadā phuṭṭh'; assa,
                     paridevaṃ bhikkhu na kareyya kuhiñci,
                  bhavañ ca nābhijappeyya
                     bheravesu ca na sampavedheyya.  || Sn_IV,14.9 ||
924. Annānam atho pānānaṃ
                    khādaniyānaṃ atho pi vatthānaṃ
                  laddhā na sannidhiṃ kayirā,
                     na ca parittase tāni alabhamāno.  || Sn_IV,14.10 ||
925. Jhāyī na pādalol'; assa,
                     virame kukkuccaṃ, na-ppamajjeyya,
                  atha āsanesu sayanesu
                     appasaddesu bhikkhu vihareyya.  || Sn_IV,14.11 ||


[page 181]
                                    Aṭṭhakavagga                        181
926. Niddaṃ na bahulīkareyya,
                      jāgariyaṃ bhajeyya ātāpī,
                  tandiṃ māyaṃ hassaṃ khiḍḍaṃ
                      methunaṃ vippajahe savibhūsaṃ.  || Sn_IV,14.12 ||
927. Āthabbaṇaṃ supinaṃ lakkhaṇaṃ
                      no vidahe atho pi nakkhattaṃ,
                  virutañ ca gabbhakaraṇaṃ
                      tikicchaṃ māmako na seveyya.  || Sn_IV,14.13 ||
928. Nindāya na-ppavedheyya,
                      na uṇṇameyya pasaṃsito bhikkhu,
                  lobhaṃ saha macchariyena
                      kodhaṃ pesuṇiyañ ca panudeyya.  || Sn_IV,14.14 ||
929. Kayavikkaye na tiṭṭheyya,
                      upavādaṃ bhikkhu na kareyya kuhiñci,
                  gāme ca nābhisajjeyya,
                      lābhakamyā janaṃ na lāpayeyya.  || Sn_IV,14.15 ||
930. Na ca katthitā siyā bhikkhu,
                      na ca vācaṃ payutaṃ bhāseyya,
                 pāgabbhiyaṃ na sikkheyya,
                      kathaṃ viggākikaṃ na kathayeyya.  || Sn_IV,14.16 ||
931. Mosavajje na niyyetha,
                      sampajāno saṭhāni na kayirā,|


[page 182]
182                                 Aṭṭhakavagga
                  atha jīvitena paññāya
                      sīlavatena nāññam atimaññe.  || Sn_IV,14.17 ||
932. Sutvā rusito bahuṃ vācaṃ
                      samaṇānaṃ puthuvacanānaṃ
                  pharusena ne na paṭivajjā,
                      na hi santo paṭisenikaronti.  || Sn_IV,14.18 ||
933. Etañ ca dhammam aññāya
                      vicinaṃ bhikkhu sadā sato sikkhe,
         ‘santī'; ti nibbutiṃ ñatvā
                  sāsane Gotamassa na-ppamajjeyya.  || Sn_IV,14.19 ||
934. Abhibhū hi so anabhibhūto
                     sakkhi dhammaṃ anītiham adassī
                  tasmā hi tassa Bhagavato
                  sāsane appamatto sadā namassam anusikkhe"
                     ti Bhagavā ti  || Sn_IV,14.20 ||
                   TUVAṬAKASUTTAṂ NIṬṬHITAṂ.
                        15. Attadaṇḍasutta.
935. "Attadaṇḍā bhayaṃ jātaṃ, janaṃ passatha medhakaṃ,
              saṃvegaṃ kittayissāmi yathā saṃvijitaṃ mayā.  || Sn_IV,15.1 ||


[page 183]
                                    Aṭṭhakavagga                        183
936. Phandamānaṃ pajaṃ disvā macche appodake yathā
              aññamaññehi vyāruddhe disvā maṃ bhayam
                 āvisi.  || Sn_IV,15.2 ||
937. Samantaṃ asaro loko, disā sabbā sameritā,
              icchaṃ bhavanam attano nāddasāsiṃ anositaṃ,  || Sn_IV,15.3 ||
938. osāne tv-eva vyāruddhe disvā me aratī ahu, --
              ath'; ettha sallaṃ addakkhiṃ duddasaṃ hadayanis-
                 sitaṃ.  || Sn_IV,15.4 ||
939. Yena sallena otiṇṇo disā sabbā vidhāvati,
      tam eva sallaṃ abbuyha na dhāvati, nisīdati.  || Sn_IV,15.5 ||
940. Tattha sikkhānugīyanti:
              Yāni loke gathitāni, na tesu pasuto siyā,
              nibbijjha sabbaso kāme sikkhe nibbānam attano.  || Sn_IV,15.6 ||
941. Sacco siyā appagabbho amāyo rittapesuṇo
              akkodhano, lobhapāpaṃ vevicchaṃ vitare muni.  || Sn_IV,15.7 ||
942. Niddaṃ tandiṃ sahe thīnaṃ, pamādena na saṃvase,
              atimāne na tiṭṭheyya nibbānamanaso naro.  || Sn_IV,15.8 ||


[page 184]
184                                 Aṭṭhakavagga
943. Mosavajje na niyyetha, rūpe snehaṃ na kubbaye,
              mānañ ca parijāneyya, sāhasā virato care.  || Sn_IV,15.9 ||
944. Purāṇaṃ nābhinandeyya, nave khantiṃ na kubbaye,
              hīyamāne na soceyya, ākāsaṃ na sito siyā.  || Sn_IV,15.10 ||
945. Gedhaṃ brūmi "mahogho" ti, ājavaṃ brūmi jappanaṃ,
              ārammaṇaṃ pakappanaṃ, kāmapaṃko duraccayo.  || Sn_IV,15.11 ||
946. Saccā avokkamma muni thale tiṭṭhati brāhmaṇo,
              sabbaṃ so paṭinissajja sa ve santo ti vuccati,  || Sn_IV,15.12 ||
947. sa ve vidvā, sa vedagū, ñatvā dhammaṃ anissito
              sammā so loke iriyāno na pihetīdha kassaci.  || Sn_IV,15.13 ||
948. Yo 'dha kāme accatari saṃgaṃ loke duraccayaṃ,
              na so socati nājjheti chinnasoto abandhano.  || Sn_IV,15.14 ||
949. Yaṃ pubbe, taṃ visosehi, pacchā te māhu kiñcanaṃ,
              majjhe ce no gahessasi, upasanto carissasi.  || Sn_IV,15.15 ||
950. Sabbaso nāmarūpasmiṃ yassa n'; atthi mamāyitaṃ,
              asatā ca na socati, sa ve loke na jiyyati.  || Sn_IV,15.16 ||
951. Yassa n'; atthi ‘idam me'; ti ‘paresaṃ'; vā pi kiñcanaṃ,
              mamattaṃ so asaṃvindaṃ ‘n'; atthi me'; ti na socati.  || Sn_IV,15.17 ||


[page 185]
                                    Aṭṭhakavagga                        185
952. Aniṭṭhuri ananugiddho anejo sabbadhī samo --
              tam ānisaṃsaṃ pabrūmi pucchito avikampinaṃ.  || Sn_IV,15.18 ||
953. Anejassa vijānato n'; atthi kācini saṃkhiti,
              virato so viyārambhā khemaṃ passati sabbadhi.  || Sn_IV,15.19 ||
954. Na samesu na omesu na ussesu vadate muni,
              santo so vītamaccharo nādeti na nirassatī"
                                   ti Bhagavā ti  || Sn_IV,15.20 ||
                     ATTADAṆḌASUTTAṂ NIṬṬHITAṂ.
                       16. Sāriputtasutta.
955. "Na me diṭṭho ito pubbe
                                 icc-āyasmā Sāriputto
              na-ssuto uda {kassaci}
              evaṃ vagguvado satthā Tusitā gaṇi-m-āgato  || Sn_IV,16.1 ||
956. sadevakassa lokassa, yathā dissati cakkhumā:
              sabbaṃ tamaṃ vinodetvā eko va ratim ajjhagā.  || Sn_IV,16.2 ||


[page 186]
186                                 Aṭṭhakavagga
957. Tam Buddhaṃ asitaṃ tādiṃ akuhaṅ gaṇim āgataṃ
              bahunnam idha baddhānaṃ atthi pañhena āga-
                 miṃ:  || Sn_IV,16.3 ||
958. Bhikkhuno vijigucchato bhajato rittam āsanaṃ
              rukkhamūlaṃ susānaṃ vā, pabbatānaṃ guhāsu vā  || Sn_IV,16.4 ||
959. uccāvacesu sayanesu, kīvanto tattha bheravā,
              yehi bhikkhu na vedheyya nigghose sayanāsane.  || Sn_IV,16.5 ||
960. Kati parissayā loke gacchato amataṃ disaṃ,
              ye bhikkhu abhisambhave pantamhi sayanāsane.  || Sn_IV,16.6 ||
961. Ky-āssa vyappathayo assu, ky-āss'; assu idha
                 gocarā,
              kāni sīlabbatān'; assu pahitattassa bhikkhuno.  || Sn_IV,16.7 ||
962. Kaṃ so sikkhaṃ samādāya ekodi nipako sato
              kammāro rajatasseva niddhame malam attano".  || Sn_IV,16.8 ||
963. "Vijigucchamānassa yad idaṃ phāsu,
                                     Sāriputtā ti Bhagavā
                   rittāsanaṃ sayanaṃ sevato ce
                   sambodhikāmassa, yathānudhammaṃ
                   taṃ te pavakkhāmi yathā pajānaṃ.  || Sn_IV,16.9 ||
964. Pañcannaṃ dhīro bhayānaṃ na bhāye
                   bhikkhu sato (sa) pariyantacārī:
                   ḍaṃsādhipātānaṃ siriṃsapānaṃ
                   manussaphassānaṃ catuppadānaṃ,  || Sn_IV,16.10 ||


[page 187]
                                    Aṭṭhakavagga                        187
965. paradhammikānam pi na santaseyya
                  disvā pi tesaṃ bahubheravāni,
                  athāparāni abhisambhaveyya
                 parissayāni kusalānesī.  || Sn_IV,16.11 ||
966. Ātaṃkaphassena khudāya phuṭṭho
                  sītaṃ accuṇhaṃ adhivāsayeyya,
                  sa tehi phuṭṭho bahudhā anoko
                  viriyaṃ parakkamma daḷhaṃ kareyya.  || Sn_IV,16.12 ||
967. Theyyaṃ na kareyya, na musā bhaṇeyya,
                  mettāya phasse tasathāvarāni,
                  yad āvilattaṃ manaso vijaññā,
                  ‘kaṇhassa pakkho'; ti vinodayeyya.  || Sn_IV,16.13 ||
968. Kodhātimānassa vasaṃ na gacche,
                  mūlam pi tesaṃ palikhañña tiṭṭhe,
                  atha-ppiyaṃ vā pana appiyaṃ vā
                  addhā bhavanto abhisambhaveyya.  || Sn_IV,16.14 ||
969. Paññaṃ purakkhatvā kalyāṇapīti
                  vikkhambhaye tāni parissayāni,
                  aratiṃ sahetha sayanamhi pante,
                  caturo sahetha paridevadhamme:  || Sn_IV,16.15 ||
970. ‘kiṃ su asissāmi, kuvaṃ vā asissaṃ
                  dukkhaṃ vata settha, kuv'; ajja sessaṃ'
                  ete vitakke paridevaneyye
                  vinayetha sekho aniketasārī.  || Sn_IV,16.16 ||


[page 188]
188                                Aṭṭhakavagga
971. Annañ ca laddhā vasanañ ca kāle
                  mattaṃ so jaññā idha tosanatthaṃ,
                 sotesu gutto yatacāri gāme
                  rusito pi vācaṃ pharusaṃ na vajjā.  || Sn_IV,16.17 ||
972. Okkhittacakkhu na ca pādalolo
                  jhānānuyutto bahujāgar'; assa,
         upekham ārabbha samāhitatto
                  takkāsayaṃ kukkucciy'; ūpacchinde.  || Sn_IV,16.18 ||
973. Cudito vacīhi satimābhinande,
                  sabrahmacārīsu khilaṃ pabhinde,
                  vācaṃ pamuñce kusalaṃ nātivelaṃ,
                  janavādadhammāya na cetayeyya.  || Sn_IV,16.19 ||
974. Athāparaṃ pañca rajāni loke
                  yesaṃ satīmā vinayāya sikkhe:
                  rūpesu saddesu atho rasesu
                  gandhesu phassesu sahetha rāgaṃ.  || Sn_IV,16.20 ||
975. Etesu dhammesu vineyya chandaṃ
                  bhikkhu satīmā{} suvimuttacitto


[page 189]
                                    Aṭṭhakavagga                        189
                  kālena so samma dhammaṃ parivīmaṃsamāno
                     ekodibhūto vihane tamaṃ so"
                                    ti Bhagavā ti  || Sn_IV,16.21 ||
                    SĀRIPUTTASUTTAṂ NIṬṬHITAṂ.
                      Aṭṭhakavaggo catuttho.
Tass'; uddānaṃ:
     Kāma-Guhañ ca Duṭṭhā ca Suddhañ ca Paramā Jarā
     Metteyyo ca Pasūro ca Māgandi Purabhedanaṃ
     Kalahaṃ dve ca Vyūhāni punar eva Tuvaṭṭakaṃ
     Attadaṇḍavarasuttaṃ Therapañhena soḷasa,
     tāni etāni suttāni sabbān'; Aṭṭhakavaggikā ti.|


[page 190]
                                        190
                                V. PĀRĀYANAVAGGA.
                                1. Vatthugāthā.
976. Kosalānaṃ purā rammā agamā Dakkhiṇāpathaṃ
              ākiñcaññaṃ patthayāno brāhmaṇo mantapāragū.  || Sn_V,1.1 ||
977. So Assakassa visaye Aḷakassa samāsane
              vasī Godhāvarīkūle uñchena ca phalena ca.  || Sn_V,1.2 ||
978. Tass'; eva upanissāya gāmo ca vipulo ahū,
              tato jātena āyena mahāyaññam akappayi,  || Sn_V,1.3 ||
979. mabāyaññaṃ yajitvāna puna pāvisi assamaṃ.
              Tasmiṃ patipaviṭṭhamhi añño āgañchi brāh-
                 maṇo  || Sn_V,1.4 ||
980. ugghaṭṭapādo tasito paṃkadanto rajassiro,
              so ca naṃ upasaṃkamma satāni pañca yācati.  || Sn_V,1.5 ||
981. Tam enam Bāvarī disvā āsanena nimantayi,
              sukhañ ca kusalaṃ pucchi, idaṃ vacanam abravi:  || Sn_V,1.6 ||
982. "Yaṃ kho mamaṃ deyyadhammaṃ sabbaṃ vissajjitam mayā,
              anujānāhi me brahme, n'; atthi pañca satāni me".  || Sn_V,1.7 ||


[page 191]
                                    Pārāyanavagga                       191
983. "Sace me yācamānassa bhavaṃ nānupadassati,
              sattame divase tuyhaṃ muddhā phalatu sattadhā".  || Sn_V,1.8 ||
984. Abhisaṃkharitvā kuhako bheravaṃ so akittayi, --
              tassa taṃ vacanaṃ sutvā Bāvarī dukkhito ahū,  || Sn_V,1.9 ||
985. ussussati anāhāro sokasallasamappito,
              atho pi evaṃcittassa jhāne na ramatī mano.  || Sn_V,1.10 ||
986. Utrastaṃ dukkhitaṃ disvā devatā atthakāminī
              Bāvariṃ upasaṃkamma idaṃ vacanam abravi:  || Sn_V,1.11 ||
987. "Na so muddhaṃ pajānāti, kuhako so dhanatthiko,
              muddhani muddhapāte vā ñāṇaṃ tassa na vijjati".  || Sn_V,1.12 ||
988. "Bhotī carahi jānāti, tam me akkhāhi pucchitā
              muddhaṃ muddhādhipātañ ca, taṃ suṇoma vaco tava".  || Sn_V,1.13 ||
989. "Aham p'; etaṃ na jānāmi, ñāṇam m'; ettha na vijjati,
              muddhaṃ muddhādhipāto ca Jinānaṃ h'; eta
                 dassanaṃ".  || Sn_V,1.14 ||
990. "Atha ko carahi jānāti asmiṃ puthavimaṇḍale
              muddhaṃ muddhādhipātañ ca, tam me akkhāhi
                 devate".  || Sn_V,1.15 ||


[page 192]
192                                 Pārāyanavagga
991. "Purā Kapilavatthumhā nikkhanto lokanāyako
              apacco Okkākarājassa Sakyaputto pabhaṃkaro.  || Sn_V,1.16 ||
992. So hi brāhmaṇa sambuddho sabbadhammāna pāragū
              sabbābhiññābalappatto sabbadhammesu cakkhumā
              sabbadhammakkhayaṃ patto vimutto upadhisaṃkhaye,  || Sn_V,1.17 ||
993. Buddho so Bhagavā loke dhammaṃ deseti cakkhumā:
              taṃ tvaṃ gantvāna pucchassu, so te taṃ vyākarissati".  || Sn_V,1.18 ||
994. ‘Sambuddho'; ti vaco sutvā udaggo Bāvarī ahū,
              sok'; assa tanuko āsi, pītiñ ca vipulaṃ labhi.  || Sn_V,1.19 ||
995. So Bāvarī attamano udaggo
                   taṃ devataṃ pucchati vedajāto:
                   "katamamhi gāme nigamamhi vā puna
                   katamamhi vā janapade lakanātho,
              yattha gantvā namassemu Sambuddhaṃ dipaduttamaṃ".  || Sn_V,1.20 ||
996. "Sāvatthiyaṃ Kosalamandire Jino
                   pahūtapañño varabhūrimedhaso,
                   so Sakyaputto vidhuro anāsavo
                   muddhādhipātassa vidū narāsabho".  || Sn_V,1.21 ||
997. Tato āmantayī sisse brāhmaṇe mantapārage:
     "etha māṇavā, akkhissaṃ, suṇotha vacanaṃ
                 mama:  || Sn_V,1.22 ||


[page 193]
                                    Pārāyanavagga                       193
998. yass'; eso dullabho loke pātubhāvo abhiṇhaso,
              sv-ājja lokamhi uppanno Sambuddho iti vissuto,
              khippaṃ gantvāna Sāvatthiṃ passavho dipaduttamaṃ".  || Sn_V,1.23 ||
999. "Kathañ carahi jānemu disvā ‘Buddho'; ti brāhmaṇa,
              ajānatan no pabrūhi, yathā jānemu taṃ mayaṃ".  || Sn_V,1.24 ||
1000. "Āgatāni hi mantesu mahāpurisalakkhaṇā
                dvattiṃsā ca vyākhyātā samattā anupubbaso.  || Sn_V,1.25 ||
1001. Yass'; ete honti gattesu mahāpurisalakkhaṇā,
               dve va tassa gatiyo, tatiyā hi na vijjati.  || Sn_V,1.26 ||
1002. Sace agāraṃ ajjhāvasati, vijeyya paṭhaviṃ imaṃ
               adaṇḍena asatthena dhammena-m-anusāsati.  || Sn_V,1.27 ||
1003. Sace ca so pabbajati agārā anagāriyaṃ,
               vivattacchaddo sambuddho arahā bhavati anut-
                  taro.  || Sn_V,1.28 ||
1004. Jātiṃ gottañ ca lakkhaṇaṃ mante sisse punāpare
               muddhaṃ muddhādhipātañ ca manasā yeva puc-
                  chatha.  || Sn_V,1.29 ||
1005. Anāvaraṇadassāvī yadi buddho bhavissati,
               manasā pucchite pañhe vācāya vissajessati".  || Sn_V,1.30 ||
1006. Bāvarissa vaco sutvā sissā soḷasa brāhmaṇā
               Ajito {Tissa-Metteyyo} Puṇṇako atha Mettagū  || Sn_V,1.31 ||


[page 194]
194                                 Pārāyanavagga
1007. Dhotako Upasīvo ca Nando ca atha Hemako
               Todeyya-Kappā dubhayo Jatukaṇṇī ca paṇḍito  || Sn_V,1.32 ||
1008. Bhadrāvudho Udayo ca Posālo cāpi brāhmaṇo
               Mogharājā ca medhāvī Piṅgiyo ca mahā isi,  || Sn_V,1.33 ||
1009. paccekagaṇino sabbe sabbalokassa vissutā
               jhāyī jhānaratā dhīrā pubbavāsanavāsitā,  || Sn_V,1.34 ||
1010. Bāvariṃ abhivādetvā katvā ca naṃ padakkhiṇaṃ
               jaṭājinadharā sabbe pakkāmuṃ uttarāmukhā:  || Sn_V,1.35 ||
1011. Aḷakassa Patiṭṭhānaṃ purimaṃ Māhissatiṃ tadā
      Ujjeniñ cāpi Gonaddhaṃ Vedisaṃ Vanasavhayaṃ  || Sn_V,1.36 ||
1012. Kosambiṃ cāpi Sāketaṃ Sāvatthiñ ca puruttamaṃ
               Setavyaṃ Kapilavatthuṃ Kusinārañ ca mandiraṃ  || Sn_V,1.37 ||
1013. Pāvañ ca Bhoganagaraṃ Vesāliṃ Māgadhaṃ puraṃ
               Pāsāṇakañ cetiyañ ca ramaṇīyaṃ manoramaṃ.  || Sn_V,1.38 ||


[page 195]
                                    Pārāyanavagga                       195
1014. Tasito v'; udakaṃ sītaṃ mahālābhaṃ va vāṇijo
               chāyaṃ ghammābhitatto va turitā pabbatam āruhaṃ.  || Sn_V,1.39 ||
1015. Bhagavā ca tamhi samaye bhikkhusaṃghapurakkhato
               bhikkhūnaṃ dhammaṃ deseti, sīho va nadatī vane.  || Sn_V,1.40 ||
1016. Ajito addasa Sambuddhaṃ vītaraṃsi va bhāṇumaṃ
               candaṃ yathā pannarase pāripūriṃ upāgataṃ.  || Sn_V,1.41 ||
1017. Ath'; assa gatte disvāna paripūrañ ca vyañjanaṃ
               ekamantaṃ ṭhito haṭṭho manopañhe apucchatha:  || Sn_V,1.42 ||
1018. "Ādissa jammanaṃ brūhi, gottaṃ {brūhi} salakkhaṇaṃ,
      mantesu pāramiṃ brūhi, kati vāceti brāhmaṇo".  || Sn_V,1.43 ||
1019. "Vīsaṃvassasataṃ āyu, so ca gottena Bāvari,
               tīṇ'; assa lakkhaṇā gatte, tiṇṇaṃ vedāna pāragū,  || Sn_V,1.44 ||
1020. lakkhaṇe itihāse ca sanighaṇḍusakeṭubhe,
              pañca satāni vāceti, sadhamme pāramiṃ gato".  || Sn_V,1.45 ||


[page 196]
196                                 Pārāyanavagga
1021. "Lakkhaṇānaṃ pavicayaṃ Bāvarissa naruttama
               taṇhacchida pakāsehi, mā no kaṃkhāyitaṃ ahū".  || Sn_V,1.46 ||
1022. "Mukhaṃ jivhāya chādeti, uṇṇ'; assa bhamukantare,
               kosohitaṃ vatthaguyhaṃ, evaṃ jānāhi māṇava".  || Sn_V,1.47 ||
1023. Pucchaṃ hi kiñci asuṇanto sutvā pañhe viyākate
               vicinteti jano sabbo vedajāto katañjali:  || Sn_V,1.48 ||
1024. ‘Ko nu devo va Brahmā vā Indo vā pi Sujampati
               manasā pucchi te pañhe, kam etaṃ paṭibhāsati.';  || Sn_V,1.49 ||
1025. "Muddhaṃ muddhādhipātañ ca Bāvarī paripucchati,
      taṃ vyākarohi Bhagavā, kaṃkhaṃ vinaya no ise".  || Sn_V,1.50 ||
1026. "Avijjā muddhā ti jānāhi, vijjā muddhādhipātinī
               saddhāsatisamādhīhi chandaviriyena saṃyutā".  || Sn_V,1.51 ||
1027. Tato vedena mahatā santhambhitvāna māṇavo
               ekaṃsaṃ ajinaṃ katvā pādesu sirasā pati:  || Sn_V,1.52 ||
1028. "Bāvarī brāhmaṇo bhoto saha sissehi mārisa
               udaggacitto sumano pāde vandati cakkhuma".  || Sn_V,1.53 ||


[page 197]
                                    Pārāyanavagga                       197
1029. "Sukhito Bāvarī hotu saha sissehi brāhmaṇo,
               tvañ cāpi sukhito hohi, ciraṃ jīvāhi māṇava.  || Sn_V,1.54 ||
1030. Bāvarissa ca tuyhaṃ vā sabbesaṃ sabbasaṃsayaṃ
               katāvakāsā pucchavho, yaṃ kiñci manas'; icchatha".  || Sn_V,1.55 ||
1031. Sambuddhena katokāso nisīditvāna pañjali
               Ajito paṭhamaṃ pañhaṃ tattha pucchi Tathāgataṃ.  || Sn_V,1.56 ||
                     VATTHUGĀTHĀ NIṬṬHITĀ.
              2. Ajitamāṇavapucchā (1).
1032. "Kena-ssu nivuto loko,
                                 icc-āyasmā Ajito
               kena-ssu na-ppakāsati,
               ki 'ssābhilepanaṃ brūsi, kiṃ su tassa mahabbhayaṃ".  || Sn_V,2.1 ||
1033. "Avijjāya nivuto loko,
                                 Ajitā ti Bhagavā
               vevicchā pamādā na-ppakāsati,
               jappābhilepanaṃ brūmi, dukkham assa mahabbhayaṃ".  || Sn_V,2.2 ||


[page 198]
198                                 Pārāyanavagga
1034. "Savanti sabbadhī sotā,
                                 icc-āyasmā Ajito
               *sotānaṃ kiṃ nivāraṇaṃ,*
               sotānaṃ saṃvaraṃ brūhi, kena sotā pithiyyare".  || Sn_V,2.3 ||
1035. "Yāni sotāni lokasmiṃ,
                                 Ajitā ti Bhagavā
               sati tesaṃ nivāraṇaṃ,
               sotānaṃ saṃvaraṃ brūmi, paññāy'; ete pithiyyare".  || Sn_V,2.4 ||
1036. "Paññā c'; eva satī ca
                                 icc-āyasmā Ajito
               nāmarūpañ ca mārisa,
               etaṃ me puṭṭho pabrūhi, katth'; etaṃ uparujjhati".  || Sn_V,2.5 ||
1037. "Yam etaṃ pañhaṃ apucchi, Ajita taṃ vadāmi te,
               yattha nāmañ ca rūpañ ca asesaṃ uparujjhati:
               viññāṇassa nirodhena etth'; etaṃ uparujjhati".  || Sn_V,2.6 ||
1038. "Ye ca saṃkhātadhammāse, ye ca sekhā puthū idha,
      tesaṃ me nipako iriyaṃ puṭṭho pabrūhi mārisa".  || Sn_V,2.7 ||
1039. "Kāmesu nābhigijjheyya, manasānāvilo siyā,
               kusalo sabbadhammānaṃ sato bhikkhu paribbaje" ti|
                            AJITAMĀṆAVAPUCCHĀ10 NIṬṬHITĀ.


[page 199]
                                    Pārāyanavagga                       199
                          3. Tissametteyyamāṇavapucchā (2).
1040. "Ko 'dha santusito loke,
                                 icc-āyasmā Tisso Metteyyo
               kassa no santi iñjitā,
               ko ubh'; anta-m-abhiññāya majjhe mantā na lippati,
              *kaṃ brūsi mahāpuriso ti, ko idha sibbanim accagā".  || Sn_V,3.1 ||
1041. "Kāmesu brahmacariyavā
                                 Metteyyā ti Bhagavā
               vītataṇho sadā sato
               saṃkhāya nibbuto bhikkhu, tassa no santi iñjitā,  || Sn_V,3.2 ||
1042. so ubh'; anta-m-abhiññāya majjhe mantā na lippati,*
               taṃ brūmi mahāpuriso ti, so idha sibbanim accagā" ti  || Sn_V,3.3 ||
                 TISSAMETTEYYAMĀṆAVAPUCCHĀ NIṬṬHITĀ.
             4. Puṇṇakamāṇavapucchā (3).
1043. "Anejaṃ mūladassāviṃ
                                 icc-āyasamā Puṇṇako
               atthi pañhena āgamaṃ:|


[page 200]
200                                 Pārāyanavagga
          kiṃnissitā isayo manujā khattiyā brāhmaṇā devatānaṃ
          yaññam akappayiṃsu puthū idha loke,
                  pucchāmi taṃ Bhagavā, brūhi me taṃ".  || Sn_V,4.1 ||
1044. "Ye kec'; ime isayo manujā -- Puṇṇakā ti Bhagavā
          -- khattiyā brāhmaṇā devatānaṃ yaññam akappayiṃsu
          puthū idha loke,
                  āsiṃsamānā Puṇṇaka itthabhāvaṃ
                  jaraṃ sitā yaññam akappayiṃsu".  || Sn_V,4.2 ||
1045. *"Ye kec'; ime isayo manujā -- icc-āyasmā Puṇṇako
          -- khattiyā brāhmaṇā devatānaṃ yaññam akappayiṃsu
          puthu idha loke,*
                  kacciṃ su te Bhagavā yaññapathe appamattā
                  atāru jātiñ ca jarañ ca mārisa,
                  pucchāmi taṃ Bhagavā, brūhi me taṃ".  || Sn_V,4.3 ||
1046. "Āsiṃsanti thomayanti abhijappanti juhanti --
          Puṇṇakā ti Bhagavā --
                 kāmābhijappanti paṭicca lābhaṃ,
                  te yājayogā bhavarāgarattā
                  nātariṃsu jātijaran ti brūmi".  || Sn_V,4.4 ||


[page 201]
                                    Pārāyanavagga                       201
1047. "Te ce nātariṃsu yājayogā -- icc-āyasmā Puṇṇako --
                  yaññehi jātiñ ca jarañ ca mārisa,
                  atha ko carahi devamanussaloke
                  atāri jātiñ ca jarañ ca mārisa,
                  pucchāmi taṃ Bhagavā, brūhi me taṃ".  || Sn_V,4.5 ||
1048. "Saṃkhāya lokasmiṃ parovarāni
                                    Puṇṇakā ti Bhagavā
                     yass'; iñjitaṃ n'; atthi kuhiñci loke,
                     santo vidhūmo anigho nirāso
                     atāri so jātijaran ti brūmī" ti  || Sn_V,4.6 ||
                  PUṆṆAKAMĀṆAVAPUCCHĀ NIṬṬHITĀ.
                     5. Mettagūmāṇavapucchā (4).
1049. "Pucchāmi taṃ Bhagavā, brūhi me taṃ,
                                    icc-āyasmā Mettagū
                     maññāmi taṃ vedaguṃ bhāvitattaṃ:
                     kuto nu dukkhā samudāgatā ime,
                     ye keci lokasmiṃ anekarūpā".  || Sn_V,5.1 ||


[page 202]
202                                 Pārāyanavagga
1050. "Dukkhassa ve maṃ pabhavaṃ apucchasi,
                                    Mettagū ti Bhagavā
                     taṃ te pavakkhāmi yathā pajānaṃ:
                     upadhīnidānā pabhavanti dukkhā,
                     ye keci lokasmiṃ anekarūpā.  || Sn_V,5.2 ||
1051. Yo ve avidvā upadhiṃ karoti,
                     punappunaṃ dukkham upeti mando,
                     tasmā hi jānaṃ upadhiṃ na kayirā
                     dukkhassa jātippabhavānupassī".  || Sn_V,5.3 ||
1052. "Yan taṃ apucchimha akittayī no,
                     aññaṃ taṃ pucchāmi, tad iṃgha brūhi:
                     kathan nu dhīrā vitaranti oghaṃ
                     jātijaraṃ sokapariddavañ ca,
                     tam me munī sādhu viyākarohi,
                     tathā hi te vidito esa dhammo".  || Sn_V,5.4 ||
1053. "Kittayissāmi te dhammaṃ,
                                 Mettagū ti Bhagavā
                diṭṭhe dhamme anītihaṃ
                yaṃ viditvā sato caraṃ tare loke visattikaṃ".  || Sn_V,5.5 ||
1054. "Tañ cāhaṃ abhinandāmi mahesi dhammam uttamaṃ,
               yaṃ viditvā sato caraṃ tare loke visattikaṃ".  || Sn_V,5.6 ||
1055. "Yaṃ kiñci sampajānāsi
                                 Mettagū ti Bhagavā
                  uddhaṃ adho tiriyaṃ cāpi majjhe,|


[page 203]
                                    Pārāyanavagga                       203
               etesu nandiñ ca nivesanañ ca
               panujja viññāṇaṃ bhave na tiṭṭhe.  || Sn_V,5.7 ||
1056. Evaṃvihārī sato appamatto
               bhikkhu caraṃ hitvā mamāyitāni
               jātijaraṃ sokapariddavañ ca
               idh'; eva vidvā pajaheyya dukkhaṃ".  || Sn_V,5.8 ||
1057. "Etābhinandāmi vaco mahesino
               sukittitaṃ Gotam'; anūpadhīkaṃ,
               addhā hi Bhagavā pahāsi dukkhaṃ,
               tathā hi te vidito esa dhammo.  || Sn_V,5.9 ||
1058. Te cāpi nūna pajaheyyu dukkhaṃ,
               ye tvaṃ muni aṭṭhitaṃ ovadeyya,
               taṃ taṃ namassāmi samecca nāga,
               app-eva maṃ Bhagavā aṭṭhitaṃ ova-
                  deyya".  || Sn_V,5.10 ||
1059. "Yaṃ brāhmaṇaṃ vedaguṃ ābhijaññā
               akiñcanaṃ kāmabhave asattaṃ,
               addhā hi so ogham imaṃ atāri,
      tiṇṇo ca pāraṃ akhilo akaṃkho,  || Sn_V,5.11 ||
1060. vidvā ca so vedagu naro idha,
               bhavābhave saṅgam imaṃ visajja|


[page 204]
204                                 Pārāyanavagga
                  so vītataṇho anigho nirāso,
                  atāri so jātijaran ti brūmī" ti  || Sn_V,5.12 ||
                   METTAGŪMĀṆAVAPUCCHĀ NIṬṬHITĀ.
                     6. Dhotakamāṇavapucchā (5).
1061. "Pucchāmi taṃ Bhagavā, brūhi me taṃ,
                                    icc-āyasmā Dhotako
               vācābhikaṃkhāmi mahesi tuyhaṃ:
               tava sutvāna nigghosaṃ sikkhe nibbānam attano".  || Sn_V,6.1 ||
1062. "Tena h'; ātappaṃ karohi,
                                    Dhotakā ti Bhagavā
               idh'; eva nipako sato
               ito sutvāna nigghosaṃ sikkhe nibbānam attano".  || Sn_V,6.2 ||
1063. "Passām'; ahaṃ devamanussaloke
               akiñcanaṃ brāhmaṇaṃ iriyamānaṃ,
               taṃ taṃ namassāmi samantacakkhu:
               pamuñca maṃ Sakka kathaṃkathāhi".  || Sn_V,6.3 ||
1064. "Nāhaṃ gamissāmi pamocamāya
               kathaṃkathiṃ Dhotaka kañci loke,
               dhammañ ca seṭṭhaṃ ājānamāno
               evaṃ tuvaṃ ogham imaṃ taresi".  || Sn_V,6.4 ||
1065. "Anusāsa brahme karuṇāyamāno
               vivekadhammaṃ, yam ahaṃ vijaññaṃ,|


[page 205]
                                    Pārāyanavagga                       205
               yathāhaṃ ākāso va avyāpajjamāno
               idh'; eva santo asito careyyaṃ".  || Sn_V,6.5 ||
1066. "Kittayissāmi te santiṃ,
                                    Dhotakā ti bhagavā
               diṭṭhe dhamme anītihaṃ
               yaṃ viditvā sato caraṃ tare loke visattikaṃ".  || Sn_V,6.6 ||
1067. "Tañ cāhaṃ abhinandāmi mahesi santim uttamaṃ,
               yaṃ viditvā sato caraṃ tare loke visttikaṃ".  || Sn_V,6.7 ||
1068. "Yaṃ kiñci sampajānāsi
                                    Dhotakā ti Bhagavā
               uddhaṃ adho tiriyaṃ cāpi majjhe,
               etaṃ viditvā ‘saṅgo'; ti loke
               bhavābhavāya mā kāsi taṇhan" ti  || Sn_V,6.8 ||
                  DHOTAKAMĀṆAVAPUCCHĀ NIṬṬHITĀ.
                     7. Upasīvamāṇarapacchā (6).
1069. "Eko ahaṃ Sakka mahantam oghaṃ
                                    icc-āyasmā Upasīvo
                     anissito no visahāmi tārituṃ,
                     ārammaṇaṃ brūhi samantacakkhu,
                     yaṃ nissito ogham imaṃ tareyya".  || Sn_V,7.1 ||
1070. "Ākiñcaññaṃ pekkhamāno satīmā
                                     Upasīvā ti Bhagavā
                     ‘n'; atthī'; ti nissāya tarassu oghaṃ,|


[page 206]
206                                Pārāyanavagga
                     kāme pahāya virato kathāhi taṇhakkhayaṃ nattamahābhipassa".  || Sn_V,7.2 ||
1071. "Sabbesu kāmesu yo vītarāgo
                                    icc-āyasmā Upasīvo
                     ākiñcaññaṃ nissito hitva-m-aññaṃ
            saññāvimokhe parame vimutto,
                     tiṭṭhe nu so tattha anānuyāyī".  || Sn_V,7.3 ||
1072."Sabbesu kāmesu yo vītarāgo
                                    Upasīvā ti Bhagavā
                     ākiñcaññaṃ nissito hitva-m-aññaṃ
                     saññāvimokhe parame vimutto,
                     tiṭṭheyya so tattha anānuyāyī".  || Sn_V,7.4 ||
1073. "Tiṭṭhe ce so tattha anānuyāyī
                     pūgam pi vassānaṃ samantacakkhu,
                     tatth'; eva so sītisiyā vimutto,
                     bhavetha viññāṇaṃ tathāvidhassa".  || Sn_V,7.5 ||
1074. "Accī yathā vātavegena khitto
                                    Upasīvā ti Bhagavā
                     atthaṃ paleti na upeti saṃkhaṃ,|


[page 207]
                                    Pārāyanavagga                       207
                     evaṃ munī nāmakāyā vimutto
                     atthaṃ paleti na upeti saṃkhaṃ".  || Sn_V,7.6 ||
1075. "Atthaṇ gato so uda vā so n'; atthi
                     udāhu ve sassatiyā arogo,
                     tam me munī sādhu viyākarohi,
                     tathā hi te vidito esa dhammo".  || Sn_V,7.7 ||
1076. "Atthaṇ gatassa na pamāṇam atthi,
                                    Upasīvā ti Bhagavā
                     yena naṃ vajju, taṃ tassa n'; atthi,
                     sabbesu dhammesu samūhatesu
                     samūhatā vādapathā pi sabbe" ti  || Sn_V,7.8 ||
                  UPASĪVAMĀṆAVAPUCCHĀ NIṬṬHITĀ.
              8. Nandamāṇavapucchā (7).
1077. "‘Santi loke munayo'
                                     icc-āyasmā Nando
                janā vadanti, ta-y-idaṃ kathaṃ su:
                ñāṇūpapannaṃ no muniṃ vadanti
                udāhu ve jīvitenūpapannaṃ".  || Sn_V,8.1 ||
1078. "Na diṭṭhiyā na sutiyā na ñāṇena
                      munīdha Nanda kusalā vadanti,|


[page 208]
208                                 Pārāyanavagga
                      visenikatvā anighā nirāsā
                      caranti ye, te munayo ti brūmi".  || Sn_V,8.2 ||
1079. "Ye kec'; ime samaṇabrāhmaṇāse
                                     icc-āyasmā Nando
                      diṭṭhe sutenāpi vadanti suddhiṃ,
                     sīlabbatenāpi vadanti suddhiṃ.
                      anekarūpena vadanti suddhiṃ,
                      kacciṃ su te Bhagavā tattha yathā carantā
                      atāru jātiñ ca jarañ ca mārisa,
                      pucchāmi taṃ Bhagavā, brūhi me taṃ".  || Sn_V,8.3 ||
1080. "Ye kec'; ime samaṇabrāhmaṇāse
                                     Nandā ti Bhagavā
                      diṭṭhe sutenāpi vadanti suddhiṃ,
                      sīlabbatenāpi vadanti suddhiṃ,
                      anekarūpena vadanti suddhiṃ,
                      kiñcāpi te tattha yathā caranti,
                      nātariṃsu jātijaran ti brūmi".  || Sn_V,8.4 ||
1081. "Ye kec'; ime samaṇabrāhmaṇāse
                                     icc-āyasmā Nando
                      diṭṭhe sutenāpi vadanti suddhiṃ,
                      sīlabbatenāpi vadanti suddhiṃ,
                      anekarūpena vadanti suddhiṃ,
             sace muni brūsi anoghatiṇṇe,|


[page 209]
                                    Pārāyanavagga                       209
                      atha ko carahi devamanussaloke
                      atāri jātiñ ca jarañ ca mārisa,
                      pucchāmi taṃ Bhagavā, brūhi me taṃ".  || Sn_V,8.5 ||
1082. "Nāhaṃ ‘sabbe samaṇabrāhmaṇāse
                                     Nandā ti Bhagavā
                      jātijarāya nivutā'; ti brūmi:
                      ye s'; īdha diṭṭhaṃ va sutaṃ mutaṃ vā
                      sīlabbataṃ vā pi pahāya sabbaṃ
                      anekarūpam pi pahāya sabbaṃ
                      taṇhaṃ pariññāya anāsavāse,
                      te ve ‘narā oghatiṇṇā'; ti brūmi".  || Sn_V,8.6 ||
1083. "Etābhinandāmi vaco mahesino
                      sukittitaṃ Gotam'; anūpadhīkaṃ:
                      ye s'; īdha diṭṭhaṃ va sutaṃ mutaṃ vā
                      sīlabbataṃ vā pi pahāya sabbaṃ
                      anekarūpam pi pahāya sabbaṃ
                      taṇhaṃ pariññāya anāsavāse,
                      ahaṃ pi te ‘oghatiṇṇā'; ti brūmī" ti  || Sn_V,8.7 ||
                     NANDAMĀṆAVAPUCCHĀ NIṬṬHITĀ.
                     9. Hemakamāṇavapucchā (8).
1084. "Ye me pubbe viyākaṃsu
                                    icc-āyasmā Hemako|


[page 210]
210                                 Pārāyanavagga
               huraṃ Gotamasāsanā:
               ‘icc-āsi, iti bhavissati,'
               sabban taṃ itihītihaṃ, sabban taṃ takkavaḍḍhanaṃ,  || Sn_V,9.1 ||
1085. nāhaṃ tattha abhiramiṃ.
               Tvañ ca me dhammam akkhāhi taṇhānigghātanaṃ muni,
               yaṃ viditvā sato caraṃ tare loke visattikaṃ".  || Sn_V,9.2 ||
1086. "Idha diṭṭhasutamutaviññātesu piyarūpesu Hemaka
               chandarāgavinodanaṃ nibbānapadam accutaṃ.  || Sn_V,9.3 ||
1087. Etad aññāya ye satā diṭṭhadhammābhinibbutā, --
               upasantā ca te sadā, -- tiṇṇā loke visattikan" ti  || Sn_V,9.4 ||
                     {HEMAKAMĀṆAVAPUCCHĀ} NIṬṬHITĀ.
                     10. Todeyyamāṇavapucchā (9).
1088. "Yasmiṃ kāmā na vasanti,
                                    icc-āyasmā Todeyyo
               taṇhā yassa na vijjati,
              kathaṃkathā ca yo tiṇṇo, vinokho tassa kīdiso".  || Sn_V,10.1 ||


[page 211]
                                    Pārāyanavagga                       211
1089. "Yasmiṃ kāmā na vasanti, Todeyyā ti Bhagavā
               taṇhā yassa na vijjati,
               kathaṃkathā ca yo tiṇṇo, vimokho tassa naparo".  || Sn_V,10.2 ||
1090. "Nirāsayo so uda āsasāno,
                     paññāṇavā so uda paññakappī:
                     muniṃ ahaṃ Sakka yathā vijaññaṃ,
                     tam me viyācikkha samantacakkhu".  || Sn_V,10.3 ||
1091. "Nirāsayo so na so āsasāno,
                     paññāṇavā so na ca paññakappī:
                     evam pi Todeyya muniṃ vijāna
                     akiñcanaṃ kāmabhave asattan" ti  || Sn_V,10.4 ||
                  TODEYYAMĀṆAVAPUCCHĀ NIṬṬHITĀ.
                     11. Kappamāṇavapucchā (10).
1092. "Majjhe sarasmiṃ tiṭṭhataṃ
                                    icc-āyasmā Kappo
               oghe jāte mahabbhaye
               jarāmaccuparetānaṃ dīpaṃ pabrūhi mārisa,
               tvañ ca me dīpam akkhāhi, yatha-y-idaṃ
                  nāparaṃ siyā".  || Sn_V,11.1 ||


[page 212]
212                                 Pārāyanavagga
1093. "Majjhe sarasmiṃ tiṭṭhataṃ kappā ti Bhagavā
                oghe jāte mahabbhaye
                jarāmaccuparetānaṃ dīpaṃ pabrūmi Kappa te  || Sn_V,11.2 ||
1094. akiñcanaṃ anādānaṃ etaṃ dīpaṃ anāparaṃ,
               nibbānaṃ iti naṃ brūmi, jarāmaccuparikkhayaṃ.  || Sn_V,11.3 ||
1095. Etad aññāya ye satā diṭṭhadhammābhinibbutā,
               na te Māra-vasānugā, na te Mārassa paddhagū" ti  || Sn_V,11.4 ||
                     KAPPAMĀṆAVAPUCCHĀ NIṬṬHITĀ.
           12. Jatukaṇṇimāṇavapucchā (11).
1096. "Sutvān'; ahaṃ vīram akāmakāmiṃ
                                    icc-āyasmā Jakukaṇṇī
                     oghātigaṃ puṭṭhuṃ akāmam āgamaṃ:
                     santipadaṃ brūhi sahājanetta,
                     yathātacchaṃ Bhagavā brūhi me taṃ.  || Sn_V,12.1 ||
1097. Bhagavā hi kāme abhibhuyya iriyati
                     ādicco va paṭhaviṃ teji tejasā:
                     parittapaññassa me bhūripañña
                     ācikkha dhammaṃ, yam ahaṃ vijaññaṃ
                     jātijarāya idha vippahānaṃ".  || Sn_V,12.2 ||


[page 213]
                                    Pārāyanavagga                       213
1098. "Kāmesu vinaya gedhaṃ
                                    Jatukaṇṇī ti Bhagavā
               nekkhammaṃ daṭṭhu khemato,
               uggahītaṃ nirattaṃ vā mā te vijjittha kiñcanaṃ.  || Sn_V,12.3 ||
1099. Yaṃ pubbe taṃ visosehi, pacchā te māhu kiñcanaṃ,
               majjhe ce no gahessasi, upasanto carissasi.  || Sn_V,12.4 ||
1100. Sabbaso nāmarūpasmiṃ vītagedhassa brāhmaṇa
               āsavāssa na vijjanti, yehi maccuvasaṃ vaje" ti  || Sn_V,12.5 ||
                 JATUKAṆṆIMĀṆAVAPUCCHĀ NIṬṬHITĀ.
                 13. Bhadrāvudhamāṇavapucchā (12).
1101. "Okaṃjahaṃ taṇhacchidaṃ anejaṃ
                                    icc-āyasmā Bhadrāvudho
                     nandiṃjahaṃ oghatiṇṇaṃ vimuttaṃ
            kappaṃjahaṃ abhiyāce sumedhaṃ:
                     sutvāna nāgassa apanamissanti ito  || Sn_V,13.1 ||
1102. nānā janā janapadehi saṅgatā
                     tava vīra vākyaṃ abhikaṃkhamānā,
                     tesaṃ tuvaṃ sādhu viyākarohi,
                     tathā hi te vidito esa dhammo".  || Sn_V,13.2 ||
1103. "Ādānataṇhaṃ vinayetha sabbaṃ
                                    Bhadrāvudhā ti Bhagavā
                     uddhaṃ adho tiriyañ cāpi majjhe,|


[page 214]
214                                 Pārāyanavagga
                     yaṃ yaṃ hi lokasmiṃ upādiyanti,
                     ten'; eva Māro anveti jantuṃ.  || Sn_V,13.3 ||
1104. Tasmā pajānaṃ na upādiyetha
                     bhikkhu sato kiñcanaṃ sabbaloke
                     ‘ādānasatte'; iti pekkhamāno
                    pajaṃ imaṃ maccudheyye visattan" ti  || Sn_V,13.4 ||
                 BHADRĀVUDHAMĀṆAVAPUCCHĀ NIṬṬHITĀ.
                     14. Udayamāṇavapucchā (13).
1105. "Jhāyiṃ virajam āsīnaṃ
                                    icc-āyasamā Udayo
               katakiccaṃ anāsavaṃ
               pāraguṃ sabbadhammānaṃ atthi pañhena āgamaṃ:
               {aññāvimokhaṃ} pabrūhi avijjāya pabhedanaṃ".  || Sn_V,14.1 ||
1106. "Pahānaṃ kāmacchandānaṃ
                                    Udayā ti Bhagavā
      domanassāna cūbhayaṃ
               thīnassa (ca) panūdanaṃ kukkuccānaṃ nivāraṇaṃ  || Sn_V,14.2 ||
1107. upekhāsatisaṃsuddhaṃ dhammatakkapurejavaṃ
               aññāvimokhaṃ pabrūmi avijjāya pabhedanaṃ".  || Sn_V,14.3 ||


[page 215]
                                    Pārāyanavagga                       215
1108. "Kiṃ su saṃyojano loko, kiṃ su tassa vicāranaṃ,
               kiss'; assa vippahānena nibbānaṃ iti vuccati".  || Sn_V,14.4 ||
1109. "Nandīsaṃyojano loko, vitakk'; assa vicāraṇā,
               taṇhāya vippahānena nibbānaṃ iti vuccati".  || Sn_V,14.5 ||
1110. "Kathaṃ satassa carato viññāṇaṃ uparujjhati,
               Bhagavantam puṭṭhuṃ āgamma taṃ suṇoma vaco tava".  || Sn_V,14.6 ||
1111. "Ajjhattañ ca bahiddhā ca vedanaṃ nābhinandato
               evaṃ satassa carato viññāṇaṃ uparujjhatī" ti  || Sn_V,14.7 ||
                   UDAYAMĀṆAVAPUCCHĀ NIṬṬHITĀ.
                     15. Posālamāṇavapucchā (14).
1112. "Yo atītaṃ ādisati
                                    icc-āyasmā Posālo
               anejo chinnasaṃsayo,
               pāraguṃ sabbadhammānaṃ atthi pañhena āgamaṃ:  || Sn_V,15.1 ||
1113. Vibhūtarūpasaññissa sabbakāyapahāyino
               ajjhattañ ca bahiddhā ca ‘n'; atthi kiñcī'; ti passato
              ñāṇaṃ Sakkānupucchāmi, kathaṃ neyyo tathāvidho".  || Sn_V,15.2 ||


[page 216]
216                                 Pārāyanavagga
1114. "Viññāṇaṭṭhitiyo sabbā
                                    Posālā ti Bhagavā
               abhijānaṃ Tathāgato
               tiṭṭhantam enaṃ jānāti vimuttaṃ tapparāyanaṃ.  || Sn_V,15.3 ||
1115. Ākiñcaññāsambhavaṃ ñatvā ‘nandī saṃyojanaṃ'; iti
               evam evaṃ abhiññāya tato tattha vipassati,
               etaṃ ñāṇaṃ tathaṃ tassa {brāhmaṇassa} vusīmato" ti  || Sn_V,15.4 ||
                   POSĀLAMĀṆAVAPUCCHĀ NIṬṬHITĀ.
                  16. Mogharājamāṇavapucchā (15).
1116. "Dvāhaṃ Sakkaṃ apucchissaṃ,
                                    icc-āyasmā Mogharājā
               na me vyākāsi cakkhumā,
               ‘yāvatatiyañ ca devisi vyākarotī'; ti me sutam:  || Sn_V,16.1 ||
1117. ‘Ayaṃ loko, paro loko, Brahmaloko sadevako.'
               diṭṭhin te nābhijānāmi Gotamassa yasassino.  || Sn_V,16.2 ||


[page 217]
                                    Pārāyanavagga                       217
1118. Evaṃ abhikkantadassāviṃ atthi pañhena āgamaṃ:
               kathaṃ lokaṃ avekkhantaṃ maccurājā na passati".  || Sn_V,16.3 ||
1119. "Suññato lokaṃ avekkhassu Mogharāja sadā sato
               attānuciṭṭhiṃ ūhacca, evaṃ maccutaro siyā:
               evaṃ lokaṃ avekkhantaṃ maccurājā na passatī" ti  || Sn_V,16.4 ||
                  MOGHARĀJAMĀṆAVAPUCCHĀ NIṬṬHITĀ.
                     17. Piṅgiyamāṇavapucchā (16).
1120. "Jiṇṇo 'ham asmi abalo vītavaṇṇo,
                                    icc-āyasmā Piṅgiyo
                     nettā na suddhā, savanaṃ na phāsu,
                     māhaṃ nassaṃ momuho antarāya,
                     ācikkha dhammaṃ, yam ahaṃ vijaññaṃ
                     jātijarāya idha vippahānaṃ".  || Sn_V,17.1 ||
1121. "Disvāna rūpesu vihaññamāne,
                                    Piṅgiyā ti Bhagavā
                     ruppanti rūpesu janā pamattā, --
                     tasmā tuvaṃ Piṅgiya appamatto
                     jahassu rūpaṃ apunabbhavāya".  || Sn_V,17.2 ||
1122. "Disā catasso vidisā catasso
                     uddhaṃ adho, dasa disatā imāyo,|


[page 218]
218                                 Pārāyanavagga
                     na tuyhaṃ adiṭṭham asutaṃ-mutaṃ vā atho aviññātaṃ kiñcanam atthi loke:
             ācikkha dhammaṃ yam ahaṃ vijaññaṃ
                     jātijarāya idha vippahānaṃ".  || Sn_V,17.3 ||
1123. "Taṇhādhipanne manuje pekkhamāno
                                    Piṅgiyā ti Bhagavā
                     santāpajāte jarasā parete, --
                     tasmā tuvaṃ Piṅgiya appamatto
                     jahassu taṇhaṃ apunabbhavāyā" ti  || Sn_V,17.4 ||
                 {PIṄGIYAMĀṆAVAPUCCHĀ} NIṬṬHITĀ.
                                    18.
     Idam avoca Bhagavā Magadhesu viharanto Pāsāṇake cetiye, paricārakasoḷasānaṃ brāhmaṇānaṃ ajjhiṭṭho puṭṭho puṭṭho pañhe vyākāsi. Ekamekassa ce pi pañhassa attham aññāya dhammam aññāya dhammānudhammaṃ paṭipajjeyya, gaccheyy'; eva jarāmaraṇassa pāraṃ, pāraṅgamanīyā ime dhammā ti tasmā imassa dhammapariyāyassa Pārāyanan t'; eva adhivacanaṃ.
1124. Ajito Tissa-Metteyyo Puṇṇako atha Mettagū
               Dhotako Upasīvo ca Nando ca atha Hemako  || Sn_V,18.1 ||


[page 219]
                                    Pārāyanavagga                       219
1125. Todeyya-Kappā dubhayo Jatukaṇṇī ca paṇḍito
               Bhadrāvudho Udayo ca Posālo cāpi brāhmaṇo
               Mogharājā ca medhāvī Piṅgiyo ca mahā isi  || Sn_V,18.2 ||
1126. ete Buddhaṃ upāgañchuṃ sampannacaraṇaṃ isiṃ,
      pucchantā nipuṇe pañhe Buddhaseṭṭhaṃ upāgamuṃ.  || Sn_V,18.3 ||
1127. Tesaṃ Buddho vyākāsi pañhe puṭṭho yathātathaṃ,
               pañhānaṃ veyyākaraṇena tosesi brāhmaṇe muni.  || Sn_V,18.4 ||
1128. Te tositā cakkhumatā Buddhen'; Ādiccabandhunā
               brahmacariyam acariṃsu varapaññassa santike.  || Sn_V,18.5 ||
1129. Ekamekassa pañhassa yathā Buddhena desitaṃ,
               tathā yo paṭipajjeyya, gacche pāraṃ apārato,  || Sn_V,18.6 ||
1130. apārā pāraṃ gaccheyya bhāvento maggam uttamaṃ,
               maggo so pāraṅgamanāya, tasmā Pārāyanaṃ
                  iti.  || Sn_V,18.7 ||
1131. "Pārāyanam anugāyissaṃ:*
                                    icc-āyasmā Piṅgiyo
               yathā addakkhi, tathā akkhāsi vimalo
                  bhūrimedhaso,
               nikkāmo nibbano nātho kissa hetu musā
                  bhaṇe.  || Sn_V,18.8 ||


[page 220]
220                                 Pārāyanavagga
1132. Pahīnamalamohassa mānamakkhappahāyino
               handāhaṃ kittayissāmi giraṃ vaṇṇūpasaṃhitaṃ.  || Sn_V,18.9 ||
1133. Tamonudo Buddho samantacakkhu
                     lokantagū sabbabhavātivatto
            anāsavo sabbadukkhappahīno
                     saccavhayo brahme upāsito me.  || Sn_V,18.10 ||
1134. Dijo yathā kubbanakaṃ pahāya
                     bahupphalaṃ kānanaṃ āvaseyya,
                     evam p'; ahaṃ appadasse pahāya
                     mahodadhiṃ haṃsa-r-iv'; ajjhapatto.  || Sn_V,18.11 ||
1135. Ye 'me pubbe viyākaṃsu huraṃ Gotamasāsanā:
                ‘icc-āsi, iti bhavissati,'
               sabban taṃ itihītihaṃ, sabban taṃ takkavaḍḍhanaṃ.  || Sn_V,18.12 ||
1136. Eko tamanud'; āsīno jātimā so pabhaṃkaro
                Gotamo bhūripaññāṇo, Gotamo bhūrimedhaso,  || Sn_V,18.13 ||


[page 221]
                                    Pārāyanavagga                       221
1137. yo me dhammam adesesi sandiṭṭhikam akālikaṃ
               taṇhakkhayam anītikaṃ, yassa n'; atthi upamā kvaci".  || Sn_V,18.14 ||
1138. "Kin nu tamhā vippavasasi muhuttam api Piṅgiya
               Gotamā bhūripaññāṇā, Gotamā bhūrimedhasā,  || Sn_V,18.15 ||
1139. yo te dhammam adesesi sandiṭṭhikam akālikaṃ
      taṇhakkhayam anītikaṃ, yassa n'; atthi upamā kvaci".  || Sn_V,18.16 ||
1140. "Nāhaṃ tamhā vippavasāmi muhuttam api brāhmaṇa
               Gotamā bhūripaññāṇā, Gotamā bhūrimedhasā,  || Sn_V,18.17 ||
1141. yo me dhammam adesesi sandiṭṭhikam akālikaṃ
               taṇhakkhayam anītikaṃ, yassa n'; atthi upamā kvaci.  || Sn_V,18.18 ||
1142. Passāmi naṃ manasā cakkhunā va
                     rattindivaṃ brāhmaṇa appamatto,
                     namassamāno vivasemi rattiṃ,
                     ten'; eva maññāmi avippavāsaṃ.  || Sn_V,18.19 ||
1143. Saddhā ca pītī ca mano satī ca
                     nāpenti me Gotamasāsanamhā,
                    yaṃ yaṃ disaṃ vajati bhūripañño,
                     sa tena ten'; eva nato 'ham asmi.  || Sn_V,18.20 ||


[page 222]
222                                 Pārāyanavagga
1144. Jiṇṇassa me dubbalathāmakassa
                     ten'; eva kāyo na paleti tattha,
                     saṃkappayattāya vajāmi niccaṃ,
                     mano hi me brāhmaṇa tena yutto.  || Sn_V,18.21 ||
1145. Paṃke sayāno pariphandamāno
                     dīpā dīpaṃ uppalaviṃ,
                     ath'; addasāsiṃ Sambuddhaṃ oghatiṇṇam anāsavaṃ".  || Sn_V,18.22 ||
1146. "Yathā ahū Vakkali muttasaddho
                     Bhadrāvudho Āḷavi-Gotamo ca,
            evam eva tvam pi pamuñcassu saddhaṃ:
                     gamissasi tvaṃ Piṅgiya maccudheyyapāraṃ".  || Sn_V,18.23 ||
1147. "Esa bhiyyo pasīdāmi sutvāna munino vaco:
               vivattacchaddo Sambuddho akhilo paṭibhānavā  || Sn_V,18.24 ||
1148. adhideve abhiññāya sabbaṃ vedi parovaraṃ,
               pañhān'; antakaro Satthā kaṃkhīnaṃ paṭijānataṃ.  || Sn_V,18.25 ||


[page 223]
                                    Pārāyanavagga                       223
1149. Asaṃhīraṃ asaṃkuppaṃ, yassa n'; atthi upamā kvaci,
               addhā gamissāmi, na m'; ettha kaṃkhā,
               evaṃ maṃ dhārehi adhimuttacittan" ti  || Sn_V,18.26 ||
                      PĀRĀYANAVAGGO NIṬṬHITO.
           NIṬṬHITO SUTTANIPĀTO AṬṬHABHĀṆAVĀRAPARIMĀṆĀYA
                             PĀḶIYĀ.





