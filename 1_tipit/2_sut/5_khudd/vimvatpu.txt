

Vimanavatthu
Based on the edition by N. A. Jayawickrama: Vimānavatthu and Petavatthu,
London : Pali Text Society 1977.



Input by the Dhammakaya Foundation, Thailand, 1989-1996
[GRETIL-Version vom 20.2.2015]


NOTICE
These files are provided by courtesy of the Pali Text Society for
scholarly purposes only.
In principle they represent a digital edition (without revision or
correction) of the printed editions of the complete set of Pali
canonical texts published by the PTS. While they have been subject to a
process of checking, it should not be assumed that there is no
divergence from the printed editions and it is strongly recommended that
they are checked against the printed editions before quoting.



PLAIN TEXT VERSION
(In order to fascilitate word search, all annotations have been removed, 
and the line breaks of the printed edition have been converted into floating text.)



STRUCTURE OF REFERENCES (added):
Vv_n,nn[=nn].nn = Vimanavatthu_Vagga(I-VII),Suttanta[=continuous Suttanta-numbering].Verse
|| nnn || = continuous verse-numbering




THIS GRETIL TEXT FILE IS FOR REFERENCE PURPOSES ONLY!
COPYRIGHT AND TERMS OF USAGE AS FOR SOURCE FILE.

Text converted to Unicode (UTF-8).
(This file is to be used with a UTF-8 font and your browser's VIEW configuration
set to UTF-8.)



description:multibyte sequence:
long a  ā   
long A  Ā   
long i  ī   
long I  Ī   
long u  ū   
long U  Ū   
vocalic r  ṛ  
vocalic R  Ṛ  
long vocalic r  ṝ  
vocalic l  ḷ  
vocalic L  Ḷ  
long vocalic l  ḹ  
velar n  ṅ  
velar N  Ṅ  
palatal n  ñ   
palatal N  Ñ   
retroflex t  ṭ  
retroflex T  Ṭ  
retroflex d  ḍ  
retroflex D  Ḍ  
retroflex n  ṇ  
retroflex N  Ṇ  
palatal s  ś   
palatal S  Ś   
retroflex s  ṣ  
retroflex S  Ṣ  
anusvara  ṃ  
visarga  ḥ  
long e  ē   
long o  ō   
l underbar  ḻ  
r underbar  ṟ  
n underbar  ṉ  
k underbar  ḵ  
t underbar  ṯ  



Unless indicated otherwise, accents have been dropped in order 
to facilitate word search.

For a comprehensive list of GRETIL encodings and formats see:
http://gretil.sub.uni-goettingen.de/gretil/gretdiac.pdf
and
http://gretil.sub.uni-goettingen.de/gretil/gretdias.pdf

For further information see:
http://gretil.sub.uni-goettingen.de/gretil.htm







Vimānavatthu

[page 001]
                                 1
           Namo tassa bhagavato arahato sammāsambuddhassa.
                           1 ITTHIVIMĀNA
                           1.ITTHIVIMĀNA
                            I-PĪṬHAVAGGA
1 Paṭhamapīṭhavimānavatthu
Vv_I,1[=1].1       Pīṭhaṃ te sovaṇṇamayaṃ uḷāraṃ
         manojavaṃ gacchati yena kāmaṃ
         alaṅkate malyadhare suvatthe
         obhāsasi vijju-r-iv'; abbhakūṭaṃ. || 1 ||
Vv_I,1[=1].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 2 ||
Vv_I,1[=1].3       Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 3 ||
Vv_I,1[=1].4   Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 4 ||
Vv_I,1[=1].5       Ahaṃ manussesu manussabhūtā
         abbhāgatān'; āsanakaṃ adāsiṃ
         abhivādayiṃ añjalikaṃ akāsiṃ
         yathānubhāvañ ca adāsi dānaṃ.  || 5 ||
Vv_I,1[=1].6   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 6 ||
Vv_I,1[=1].7       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 7 ||
                               Paṭhamapīṭhavimānaṃ


[page 002]
2                                   Itthivimāna
2 Dutiyapīṭhavimānavatthu
Vv_I,2[=2].1       Pīṭhaṃ te veḷuriyamayaṃ uḷāraṃ
         manojavaṃ gacchati yena kāmaṃ
         alaṅkate malyadhare suvatthe
         obhāsasi vijju-r-iv'; abbhakūṭaṃ.  || 8 ||
Vv_I,2[=2].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 9 ||
Vv_I,2[=2].3       Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 10 ||
Vv_I,2[=2].4   Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 11 ||
Vv_I,2[=2].5       Ahaṃ manussesu manussabhūtā
         abbhāgatān'; āsanakaṃ adāsiṃ
         abhivādayiṃ añjalikaṃ akāsiṃ
         yathānubhāvañ ca adāsi dānaṃ.  || 12 ||
Vv_I,2[=2].6   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 13 ||
Vv_I,2[=2].7       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 14 ||
                          Dutiyapīṭhavimānaṃ


[page 003]
3                                   Pīṭhavagga
3 Tatiyapīṭhavimānavatthu
Vv_I,3[=3].1       Pīṭhaṃ te sovaṇṇamayaṃ uḷāraṃ
         manojavaṃ gacchati yena kāmaṃ
         alaṅkate malyadhare suvatthe
         obhāsasi vijju-r-iv'; abbhakūṭaṃ.  || 15 ||
Vv_I,3[=3].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 16 ||
Vv_I,3[=3].3       Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 17 ||
Vv_I,3[=3].4   Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 18 ||
Vv_I,3[=3].5       Appassa kammassa phalaṃ mamedaṃ
         yen'; amhi evaṃ jalitānubhāvā.  || 19 ||
Vv_I,3[=3].6       Ahaṃ manussesu manussabhūtā
         purimāya jātiyā manussaloke,
     addasaṃ virajaṃ bhikkhuṃ vippasannam anāvilaṃ
     tassa adās'; ahaṃ pīṭhaṃ pasannā sehi pāṇihi. || 20 ||
Vv_I,3[=3].7   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 21 ||
Vv_I,3[=3].8       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 22 ||
                             Tatiyapīṭhavimānaṃ


[page 004]
4                                   Itthivimāna
4 Catutthapīṭhavimānavatthu
Vv_I,4[=4].1       Pīṭhaṃ te veḷuriyamayaṃ uḷāraṃ
         manojavaṃ gacchati yena kāmaṃ
         alaṅkate malyadhare suvatthe
         obhāsasi vijju-r-iv'; abbhakūṭaṃ.  || 23 ||
Vv_I,4[=4].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 24 ||
Vv_I,4[=4].3       Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 25 ||
Vv_I,4[=4].4   Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 26 ||
Vv_I,4[=4].5       Appassa kammassa phalaṃ mamedaṃ
         yen'; amhi evaṃ jalitānubhāvā.  || 27 ||
Vv_I,4[=4].6       Ahaṃ manussesu manussabhūtā
         purimāya jātiyā manussaloke,
     addasaṃ virajaṃ bhikkhuṃ vippasannam anāvilaṃ
     tassa adās'; ahaṃ pīṭhaṃ pasannā sehi pāṇihi. || 28 ||
Vv_I,4[=4].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 29 ||
Vv_I,4[=4].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 30 ||
                         Catutthapīṭhavimānaṃ


[page 005]
5                                   Pīṭhavagga
5 Kuñjaravimānavatthu
Vv_I,5[=5].1    Kuñjaro te varāroho nānāratanakappano
     ruciro thāmavā javasampanno ākāsamhi samīhati.  || 31 ||
Vv_I,5[=5].2    Padumī padmapattakkhī padm'; uppalajutindharo
     padmacuṇṇābhikiṇṇaṅgo soṇṇapokkharamālavā. || 32 ||
Vv_I,5[=5].3    Padumānusaṭaṃ maggaṃ padmapattavibhūsitaṃ
     ṭhitaṃ vaggum anugghāti mitaṃ gacchati vāraṇo.  || 33 ||
Vv_I,5[=5].4    Tassa pakkamamānassa soṇṇakaṃsā ratissarā
     tesaṃ suyyati nigghoso turiye pañcaṅgike yatha.  || 34 ||
Vv_I,5[=5].5    Tassa nāgassa khandhasmiṃ sucivatthā alaṅkatā
     mahantaṃ accharāsaṅghaṃ vaṇṇena atirocasi. || 35 ||
Vv_I,5[=5].6    Dānassa te idaṃ phalaṃ atho sīlassa vā pana
     atho añjalikammassa taṃ me akkhāhi pucchitā ti.  || 36 ||
Vv_I,5[=5].7    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 37 ||
Vv_I,5[=5].8    Disvāna guṇasampannaṃ jhāyiṃ jhānarataṃ sataṃ
     adāsiṃ pupphābhikiṇṇaṃ āsanaṃ dussasanthataṃ.  || 38 ||
Vv_I,5[=5].9    Upaḍḍhaṃ padmamālāhaṃ āsanassa samantato
     abbhokirissaṃ pattehi pasannā sehi pāṇihi. || 39 ||
Vv_I,5[=5].10   Tassa kammassa kusalassa idaṃ me īdisaṃ phalaṃ
     sakkāro garukāro ca devānaṃ apacitā ahaṃ.  || 40 ||
Vv_I,5[=5].11   Yo ve sammāvimuttānaṃ santānaṃ brahmacārinaṃ
     pasanno āsanaṃ dajjā evaṃ nande yathā ahaṃ.  || 41 ||
Vv_I,5[=5].12   Tasmā hi attakāmena mahattam abhikaṅkhatā
     āsanaṃ dātabbaṃ hoti sarīrantimadhārinan ti.  || 42 ||
                              Kuñjaravimānaṃ


[page 006]
6                                   Itthivimāna
6 Paṭhamanāvāvimānavatthu
Vv_I,6[=6].1    Suvaṇṇacchadanaṃ nāvaṃ nāri āruyha tiṭṭhasi
     ogāhasi pokkharaṇiṃ padmaṃ chindasi pāṇinā. || 43 ||
Vv_I,6[=6].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 44 ||
Vv_I,6[=6].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 45 ||
Vv_I,6[=6].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 46 ||
Vv_I,6[=6].5        Ahaṃ manussesu manussabhūtā
         purimāya jātiyā manussaloke
         disvāna bhikkhū tasite kilante
         uṭṭhāya pātuṃ udakaṃ adāsiṃ.  || 47 ||
Vv_I,6[=6].6        Yo ve kilantāna pipāsitānaṃ
         uṭṭhāya pātuṃ udakaṃ dadāti
         sītodakā tassa bhavanti najjo
         pahūtamalyā bahupuṇḍarīkā.  || 48 ||
Vv_I,6[=6].7        Tam āpagā anupariyanti sabbadā
         sītodakā vālukasanthatā nadī
         ambā ca sālā tilakā ca jambuyo
         uddālakā pāṭaliyo ca phullā.  || 49 ||


[page 007]
7                                   Pīṭhavagga
Vv_I,6[=6].8        Taṃ bhūmibhāgehi upetarūpaṃ
         vimānaseṭṭhaṃ bhusa sobhamānaṃ
         tassīdha kammassa ayaṃ vipāko
         etādisaṃ puññakatā labhanti.  || 50 ||
Vv_I,6[=6].9    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 51 ||
Vv_I,6[=6].10       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 52 ||
                         Paṭhamanāvāvimānaṃ

7 Dutiyanāvāvimānavatthu
Vv_I,7[=7].1    Suvaṇṇacchadanaṃ nāvaṃ nāri āruyha tiṭṭhasi
     ogāhasi pokkharaṇiṃ padmaṃ chindasi pāṇinā.  || 53 ||
Vv_I,7[=7].2    {kena t'; etādiso} vaṇṇo kena te idha-m-ijjhati
     uppajjanti ca te bhogā ye keci manaso piyā.  || 54 ||
Vv_I,7[=7].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jahitānubhāvā
         vaṇṇo ca te sabbadisā pabhāsatī ti.  || 55 ||
Vv_I,7[=7].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 56 ||


[page 008]
8                                   Itthivimāna
Vv_I,7[=7].5        Ahaṃ manussesu manussabhūtā
         purimāya jātiyā manussaloke
         disvāna bhikkhuṃ tasitaṃ kilantaṃ
         uṭṭhāya pātuṃ udakaṃ adāsiṃ.  || 57 ||
Vv_I,7[=7].6        Yo ve kilantassa pipāsitassa
         uṭṭhāya pātuṃ udakaṃ dadāti
         sītodakā tassa bhavanti najjo
         pahūtamalyā {bahupuṇḍarīkā}.  || 58 ||
Vv_I,7[=7].7        Tam āpagā anupariyanti sabbadā
         sītodakā vālukasanthatā nadī
         ambā ca sālā tilakā ca jambuyo
         uddālakā pāṭaliyo ca phullā.  || 59 ||
Vv_I,7[=7].8        Taṃ bhūmibhāgehi upetarūpaṃ
         vimānaseṭṭhaṃ bhusa sobhamānaṃ
         tassīdha kammassa ayaṃ vipāko
         etādisaṃ puññakatā labhanti.  || 60 ||
Vv_I,7[=7].9    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 61 ||
Vv_I,7[=7].10       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 62 ||
                          Dutiyanāvāvimānaṃ

8 Tatiyanāvāvimānavatthu
Vv_I,8[=8].1    Suvaṇṇacchadanaṃ nāvaṃ nāri āruyha tiṭṭhasi
     ogāhasi pokkharaṇiṃ padmaṃ chindasi pāṇinā.  || 63 ||


[page 009]
9                                   Pīṭhavagga
Vv_I,8[=8].2    Kūṭāgārā nivesā te vibhattā bhāgaso mitā
     daddallamānā ābhanti samantā caturo disā.  || 64 ||
Vv_I,8[=8].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 65 ||
Vv_I,8[=8].4        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 66 ||
Vv_I,8[=8].5    Sā devatā attamanā sambuddhen'; eva pucchitā
     pañhaṃ puṭṭhā viyākāsi yassa kammass'; idaṃ phalaṃ.  || 67 ||
Vv_I,8[=8].6        Ahaṃ manussesu manussabhūtā
         purimāya jātiyā manussaloke
         disvāna bhikkhū tasite kilante
         uṭṭhāya pātuṃ udakaṃ adāsiṃ.  || 68 ||
Vv_I,8[=8].7        Yo ve kilantāna pipāsitānaṃ
         uṭṭhāya pātuṃ udakaṃ dadāti
         sītodakā tassa bhavanti najjo
         pahūtamalyā bahupuṇḍarīkā.  || 69 ||
Vv_I,8[=8].8        Tam āpagā anupariyanti sabbadā
         sītodakā vālukasanthatā nadī
         ambā ca sālā tilakā ca jambuyo
         uddālakā pāṭaliyo ca phullā.  || 70 ||
Vv_I,8[=8].9        Taṃ bhūmibhāgehi upetarūpaṃ
         vimānaseṭṭhaṃ bhusa sobhamānaṃ
         tassīdha kammassa ayaṃ vipāko
         etādisaṃ puññakatā labhanti.  || 71 ||
Vv_I,8[=8].10   Kūṭāgārā nivesā me vibhattā bhāgaso mitā
     daddallamānā ābhanti samantā caturo disā.  || 72 ||
Vv_I,8[=8].11   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 73 ||
Vv_I,8[=8].12       Ten'; amhi evaṃ jalitānubhāvā
         vaṇṇo ca me sabbadisā pabhāsati
         Etassa kammassa phalaṃ mamedaṃ
         atthāya buddho udakaṃ apāyī ti. || 74 ||
                          Tatiyanāvāvimanaṃ


[page 010]
10                                  Itthivimāna
9 Dīpavimānavatthu
Vv_I,9[=9].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 75 ||
Vv_I,9[=9].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 76 ||
Vv_I,9[=9].3    Kena tvaṃ vimalobhāsā atirocasi devate
     kena te sabbagattehi sabbā obhāsate disā.  || 77 ||
Vv_I,9[=9].4        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 78 ||
Vv_I,9[=9].5    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 79 ||
Vv_I,9[=9].6        Ahaṃ manussesu manussabhūtā
         purimāya jātiyā manussaloke
         tamandhakāramhi timīsikāyaṃ
         padīpakālamhi adaṃ padīpaṃ. || 80 ||
Vv_I,9[=9].7        Yo andhakāramhi timīsikāyaṃ
         padīpakālamhi dadāti dīpaṃ
         uppajjati jotirasaṃ vimānaṃ
         pahūtamalyaṃ bahupuṇḍarīkaṃ.  || 81 ||
Vv_I,9[=9].8    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 82 ||
Vv_I,9[=9].9    Tenāhaṃ vimalobhāsā atirocāmi devatā
     tena me sabbagattehi sabbā obhāsate disā.  || 83 ||


[page 011]
11                                  Pīṭhavagga
Vv_I,9[=9].10       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 84 ||
                             Dīpavimānaṃ

10 Tiladakkhiṇavimānavatthu
Vv_I,10[=10].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tāramā,  || 85 ||
Vv_I,10[=10].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 86 ||
Vv_I,10[=10].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 87 ||
Vv_I,10[=10].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 88 ||
Vv_I,10[=10].5        Ahaṃ manussesu manussabhūtā
         purimāya jātiyā manussaloke
         addasaṃ virajaṃ buddhaṃ vippasannam anāvilaṃ.  || 89 ||
Vv_I,10[=10].6    Āsajja dānaṃ adāsiṃ akāmā tiladakkhiṇaṃ
     dakkhiṇeyyassa buddhassa pasannā sehi pāṇihi. || 90 ||
Vv_I,10[=10].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 91 ||
Vv_I,10[=10].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 92 ||
                         Tiladakkhiṇavimānaṃ



[page 012]
12                                  Itthivimāna
11 Paṭhamapatibbatāvimānavatthu
Vv_I,11[=11].1        Koñcā mayūrā diviyā ca haṃsā
         vaggussarā kokilā sampatanti
         pupphābhikiṇṇaṃ rammam idaṃ vimānaṃ
         anekacittaṃ naranārisevitaṃ.  || 93 ||
Vv_I,11[=11].2        Tatth'; acchasi devi mahānubhāve
         iddhī vikubbanti anekarūpā
         imā ca te accharāyo samantato
         naccanti gāyanti pamodayanti.  || 94 ||
Vv_I,11[=11].3        Deviddhipattāsi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 95 ||
Vv_I,11[=11].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 96 ||
Vv_I,11[=11].5        Ahaṃ manussesu manussabhūtā
         patibbatā nāññamanā ahosiṃ
         mātā va puttaṃ anurakkhamānā
         kuddhā p'; ahaṃ {nappharusaṃ} avocaṃ.  || 97 ||
Vv_I,11[=11].6        Sacce ṭhitā mosavajjaṃ pahāya
         dāne ratā saṅgahitattabhāvā
         annañ ca pānañ ca pasannacittā
         sakkacca dānaṃ vipulaṃ adāsiṃ.  || 98 ||
Vv_I,11[=11].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 99 ||
Vv_I,11[=11].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 100 ||
                       Paṭhamapatibbatāvimānaṃ


[page 013]
13                                  Pīṭhavagga
12 Dutiyapatibbatāvimānavatthu
Vv_I,12[=12].1        Veḷuriyatthambhaṃ ruciraṃ pabhassaraṃ
         vimānam āruyha anekacittaṃ
         tatth'; acchasi devi mahānubhāve
         uccāvacā iddhi vikubbamānā.  || 101 ||
Vv_I,12[=12].2       Imā ca te accharāyo samantato
         naccanti gāyanti ca pamodayanti  || 102 ||
Vv_I,12[=12].3        Deviddhipattāsi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 103 ||
Vv_I,12[=12].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 104 ||
Vv_I,12[=12].5        Ahaṃ manussesu manussabhūtā
         upāsikā cakkhumato ahosiṃ
         pāṇātipātā viratā ahosiṃ
         loke adinnaṃ parivajjayissaṃ.  || 105 ||
Vv_I,12[=12].6        Amajjapā no ca musā abhāṇiṃ
         sakena sāminā ahosiṃ tuṭṭhā
         annañ ca pānañ ca pasannacittā
         sakkacca dānaṃ vipulaṃ adāsiṃ.  || 106 ||
Vv_I,12[=12].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 107 ||
Vv_I,12[=12].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 108 ||
                        Dutiyapatibbatāvimānaṃ


[page 014]
14                                  Itthivimāna
13 Paṭhamasuṇisāvimānavatthu
Vv_I,13[=13].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 109 ||
Vv_I,13[=13].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 110 ||
Vv_I,13[=13].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 111 ||
Vv_I,13[=13].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 112 ||
Vv_I,13[=13].5        Ahaṃ manussesu manussabhūtā
         suṇisā ahosiṃ sasurassa gehe
         addasaṃ virajaṃ bhikkhuṃ vippasannam anāvilaṃ.  || 113 ||
Vv_I,13[=13].6    Tassa adās'; ahaṃ pūvaṃ pasannā sehi pāṇihi
     bhāgaḍḍhabhāgaṃ datvāna modāmi Nandane vane.  || 114 ||
Vv_I,13[=13].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 115 ||
Vv_I,13[=13].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 116 ||
                         Paṭhamasuṇisāvimānaṃ

14 Dutiyasuṇisāvimānavatthu
Vv_I,14[=14].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 117 ||


[page 015]
15                                  Pīṭhavagga
Vv_I,14[=14].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 118 ||
Vv_I,14[=14].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 119 ||
Vv_I,14[=14].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idam phalaṃ:  || 120 ||
Vv_I,14[=14].5        Ahaṃ manussesu manussabhūtā
         suṇisā ahosiṃ sasurassa gehe
         addasaṃ virajaṃ bhikkhuṃ vippasannam anāvilaṃ.  || 121 ||
Vv_I,14[=14].6    Tassa adās'; ahaṃ bhāgaṃ pasannā sehi pāṇihi
     kummāsapiṇḍaṃ datvāna modāmi Nandane vane.  || 122 ||
Vv_I,14[=14].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 123 ||
Vv_I,14[=14].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 124 ||
                        Dutiyasuṇisāvimānaṃ

15 Uttarāvimānavatthu
Vv_I,15[=15].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 125 ||
Vv_I,15[=15].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 126 ||
Vv_I,15[=15].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 127 ||


[page 016]
16                                  Itthivimāna
Vv_I,15[=15].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 128 ||
Vv_I,15[=15].5        Issā ca maccheram atho paḷāso
         nāhosi mayhaṃ gharam āvasantiyā
         akkodhanā bhattu vasānuvattinī
         uposathe nicc'; aham appamattā. || 129 ||
Vv_I,15[=15].6    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ  || 130 ||
Vv_I,15[=15].7    Uposathaṃ upavasissaṃ sadā sīlesu saṃvutā
     saññamā saṃvibhāgā ca vimānaṃ āvasām'; ahaṃ. || 131 ||
Vv_I,15[=15].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 132 ||
Vv_I,15[=15].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 133 ||
Vv_I,15[=15].10   Sāhaṃ sakena sīlena yasasā ca yasassinī
     anubhomi sakaṃ puññaṃ sukhitā c'; amhi anāmayā.  || 134 ||
Vv_I,15[=15].11   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 135 ||
Vv_I,15[=15].12       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jatilānubhāvā
         vaṇṇo ca me sabbadisā pabhāsatī ti.  || 136 ||
     Mama ca bhante vacanena bhagavato pāde sirasā vandeyyāsi: Uttarā nāma bhante upāsikā bhagavato pāde sirasā vandātī ti. Anacchariyaṃ kho pan'; etaṃ bhante yaṃ maṃ bhagavā aññatarasmiṃ sāmaññaphale vyākareyya.
Taṃ bhagavā sakadāgāmiphale vyākāsī ti.
                            Uttarāvimānaṃ


[page 017]
17                                  Pīṭhavagga
16 Sirimāvimānavatthu
Vv_I,16[=16].1        Yuttā ca te parama-alaṅkatā hayā
         adhomukhā aghasigamā balī javā
         abhinimmitā pañcarathāsatā ca te
         anventi taṃ sārathicoditā hayā.  || 137 ||
Vv_I,16[=16].2        Sā tiṭṭhasi rathavare alaṅkatā
         obhāsayaṃ jalam iva jotipāvako
         pucchāmi taṃ varatanu anomadassane
         kasmā nu kāyā anadhivaraṃ upāgamī ti. || 138 ||
Vv_I,16[=16].3        Kāmaggappattānaṃ yam āhu anuttaraṃ
         nimmāya nimmāya ramanti devatā
         tasmā kāyā accharā kāmavaṇṇinī
         idhāgatā anadhivaraṃ namassituṃ. || 139 ||
Vv_I,16[=16].4        Kiṃ tvaṃ pure sucaritam ācarīdha
         ken'; acchasi tvaṃ amitayasā sukhedhitā
         iddhī ca te anadhivarā vihaṅgamā
         vaṇṇo ca te dasadisā virocati.  || 140 ||
Vv_I,16[=16].5        Devehi tvaṃ parivutā sakkatā c'; asi
         kuto cutā sugatigatāsi devate
         kassa vā tvaṃ vacanakarānusāsaniṃ
         ācikkha me tvaṃ yadi buddhasāvikā ti. || 141 ||
Vv_I,16[=16].6        Nagantare nagaravare sumāpite
         paricārikā rājavarassa sirīmato
         nacce gīte paramasusikkhitā ahuṃ
         Sirimā ti maṃ Rājagahe avediṃsu.  || 142 ||
Vv_I,16[=16].7        Buddho ca me isinisabho vināyako
         adesayī samudayadukkhaniccataṃ
         asaṅkhataṃ dukkhanirodhasassataṃ
         maggañ c'; imam akuṭilam añjasaṃ sivaṃ.  || 143 ||
Vv_I,16[=16].8        Sutvān'; ahaṃ amatapadam asaṅkhataṃ
         tathāgatass'; anadhivarassa sāsanaṃ
         {sīlesv'; ahaṃ} paramasusaṃvutā ahuṃ
         dhamme ṭhitā naravarabuddhadesite. || 144 ||
Vv_I,16[=16].9        Ñatvān'; ahaṃ virajapadaṃ asaṅkhataṃ
         tathāgaten'; anadhivarena desitaṃ
         tatth'; ev'; ahaṃ samathasamādhim āphusiṃ
         sā yeva me paramaniyāmatā ahu.  || 145 ||


[page 018]
18                                  Itthivimāna
Vv_I,16[=16].10       Laddhān'; ahaṃ amatavaraṃ visesanaṃ
         ekaṃsikā abhisamaye visesiya
         asaṃsayā bahujanapūjitā ahaṃ
         khiḍḍāratiṃ paccanubhom'; anappakaṃ.  || 146 ||
Vv_I,16[=16].11       Evaṃ ahaṃ amatadas'; amhi devatā
         tathāgatass'; anadhivarassa sāvikā
         dhammaddasā paṭhamaphale patiṭṭhitā
         sotāpannā na ca pana m'; atthi duggati.  || 147 ||
Vv_I,16[=16].12       Sā vandituṃ anadhivaraṃ upāgamiṃ
         pāsādike kusalarate ca bhikkhavo
         namassituṃ samaṇasamāgamaṃ sivaṃ
         sagāravā sirimato dhammarājino.  || 148 ||
Vv_I,16[=16].13       Disvā muniṃ muditaman'; amhi pīṇitā
         tathāgataṃ naravaradammasārathiṃ
         taṇhacchidaṃ kusalarataṃ vināyakaṃ
         vandām'; ahaṃ paramahitānukampakan ti.  || 149 ||
                            Sirimāvimānaṃ


[page 019]
19                                  Pīṭhavagga
17 Kesakārīvimānavatthu
Vv_I,17[=17].1        Idaṃ vimānaṃ ruciraṃ pabhassaraṃ
         veḷuriyatthambhaṃ satataṃ sunimmitaṃ
         sovaṇṇarukkhehi samantam otthataṃ
         ṭhānaṃ mamaṃ kammavipākasambhavaṃ.  || 150 ||
Vv_I,17[=17].2        Tatr'; ūpapannā purimaccharā imā
         sataṃ sahassāni sakena kammunā
         tuvaṃ si ajjhūpagatā yasassinī
         obhāsayaṃ tiṭṭhasi pubbadevatā.  || 151 ||
Vv_I,17[=17].3        Sasī adhiggayha yathā virocati
         nakkhattarājā-r-iva tārakāgaṇaṃ
         tath'; eva tvaṃ accharāsaṅgaṇaṃ imaṃ
         daddallamāmā yasasā virocasi.  || 152 ||
Vv_I,17[=17].4        Kuto nu āgamma anomadassane
         upapannā tvaṃ bhavanaṃ mamaṃ idaṃ
         Brahmaṃ va devā Tidasā sa-h-Indakā
         sabbe na tappāmase dassanena tan ti. || 153 ||
Vv_I,17[=17].5        Yam etaṃ Sakka anupucchase mamaṃ:
         kuto cutā tvaṃ idha āgatā ti,
         Bārāṇasī nāma pur'; atthi Kāsinaṃ
         tattha pure ahosiṃ Kesakārikā.  || 154 ||
Vv_I,17[=17].6        Buddhe ca dhamme ca pasannamānasā
         saṅghe ca ekantagatā asaṃsayā
         akhaṇḍasikkhāpadā āgatapphalā
         sambodhidhamme niyatā anāmayā ti.  || 155 ||
Vv_I,17[=17].7        Tan tyābhinandāmase svāgatañ ca te
         dhammena ca tvaṃ yasasā virocasi
         buddhe ca dhamme ca pasannamānase
         saṅghe ca ekantagate asaṃsaye
         akhaṇḍasikkhāpade āgatapphale
         sambodhidhamme niyate anāmaye ti.  || 156 ||
                           Kesakārīvimānaṃ


[page 020]
20                                  Itthivimāna
     Tass'; uddānaṃ:
     Pañca pīṭhā, tayo nāvā, dīpatiladakkhiṇā, duve pati, dve suṇisā, Uttarā Sirimā Kesakārikā; vaggo tena pavuccatī ti.
                       Itthivimāne paṭhamo vaggo
                          PĪṬHAVAGGO PAṬHAMO


[page 021]
                                      21
                          II CITTALATAVĀGGA
18 Dāsivimānavatthu
Vv_II,1[=18].1    Api Sakko va devindo ramme Cittalatāvane
     samantā anupariyāsi nārīgaṇapurakkhatā
     obhāsentī disā sabbā osadhī viya tārakā.  || 157 ||
Vv_II,1[=18].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 158 ||
Vv_II,1[=18].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 159 ||
Vv_II,1[=18].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 160 ||
Vv_II,1[=18].5        Ahaṃ manussesu manussabhūtā
         dāsī ahosiṃ parapessiyā kule.
     upāsikā cakkhumato Gotamassa yasassino.  || 161 ||
Vv_II,1[=18].6    Tassā me nikkamo āsi sāsane tassa tādino:
     kāmaṃ bhijjatu 'yaṃ kāyo n'; eva atth'; ettha santhanaṃ.  || 162 ||
Vv_II,1[=18].7    Sikkhāpadānaṃ pañcannaṃ maggo sovatthiko sivo
     akaṇṭako agahaṇo uju sabbhi pavedito.  || 163 ||
Vv_II,1[=18].8    Nikkamassa phalaṃ passa yath'; idaṃ pāpuṇ'; itthikā
     āmantanikā rañño 'mhi Sakkassa vasavattino.  || 164 ||


[page 022]
22                                  Itthivimāna
Vv_II,1[=18].9    Saṭṭhituriyasahassāni paṭibodhaṃ karonti me
     Ālambo Gaggaro Bhīmo Sādhuvādī ca Saṃsayo, || 165 ||
Vv_II,1[=18].10   Pokkharo ca Suphasso ca Vīṇāmokkhā ca nāriyo
     Nandā c'; eva Sunandā ca Soṇadinnā Sucimhitā  || 166 ||
Vv_II,1[=18].11   Alambusā Missakesī ca Puṇḍarīkāti {dāruṇī}
     Eṇiphassā Suphassā ca Subhaddā Muduvādinī. || 167 ||
Vv_II,1[=18].12   Etā c'; aññā ca seyyāse accharānaṃ pabodhikā
     tā maṃ kālen'; upāgantvā abhibhāsanti devatā:  || 168 ||
Vv_II,1[=18].13   Handa naccāma gāyāma handa taṃ ramayāmase
     na-y-idaṃ akatapuññānaṃ katapuññānam ev'; idaṃ.  || 169 ||
Vv_II,1[=18].14   Asokaṃ Nandanaṃ rammaṃ Tidasānaṃ mahāvanaṃ
     sukhaṃ akatapuññānaṃ idha natthi parattha ca
     sukhañ ca katapuññānaṃ idha c'; eva parattha ca.  || 170 ||
Vv_II,1[=18].15   Tesaṃ sahavyakāmanaṃkattabbaṃ kusalaṃ bahuṃ
     katapuññā hi modanti sagge bhogasamaṅgino ti.  || 171 ||
                             Dāsivimānaṃ


[page 023]
23                                  Cittalatāvagga
19 Lakhumāvimānavatthu
Vv_II,2[=19].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 172 ||
Vv_II,2[=19].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 173 ||
Vv_II,2[=19].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 174 ||
Vv_II,2[=19].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 175 ||
Vv_II,2[=19].5    Kevaṭṭadvārā nikkhamma ahu mayhaṃ nivesanaṃ
     tattha sañcaramānānaṃ sāvakānam mahesinaṃ,  || 176 ||
Vv_II,2[=19].6    Odanaṃ kummāsaṃ ḍākaṃ loṇasovīrakañ c'; ahaṃ
     adāsiṃ ujubhūtesu vippannena cetasā.  || 177 ||
Vv_II,2[=19].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ  || 178 ||
Vv_II,2[=19].8    Uposathaṃ upavasissaṃ sadā sīlesu saṃvutā
     saññamā saṃvibhāgā ca vimānaṃ āvasām'; ahaṃ.  || 179 ||
Vv_II,2[=19].9    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 180 ||
Vv_II,2[=19].10   Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 181 ||
Vv_II,2[=19].11   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 182 ||
Vv_II,2[=19].12       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 183 ||
     Mama ca bhante vacanena bhagavato pāde sirasā vandeyyāsi; Lakhumā nāma bhante upāsikā bhagavato pāde sirasā vandatī ti. Anacchariyaṃ kho pan'; etaṃ bhante yaṃ maṃ bhagavā aññatarasmiṃ sāmaññaphale vyākareyya.


[page 024]
24                                  Itthivimāna
[... content straddling page break has been moved to the page above ...]  Taṃ bhagavā sakadāgāmiphale vyākāsī ti.
                           Lakhumāvimānaṃ

20 Ācāmadāyikāvimānavatthu
Vv_II,3[=20].1    Piṇḍāya te carantassa tuṇhībhūtassa tiṭṭhato
     daliddā kapaṇā nārī parāgāram avassitā, || 184 ||
Vv_II,3[=20].2    Yā te adāsi ācāmaṃ pasannā sehi pāṇihi
     sā hitvā mānusaṃ dehaṃ kaṃ nu sā disataṃ gatā.  || 185 ||
Vv_II,3[=20].3    Piṇḍāya me carantassa tuṇhībhūtassa tiṭṭhato
     daliddā kapaṇā nārī parāgāram avassitā, || 186 ||
Vv_II,3[=20].4    Yā me adāsi ācāmaṃ pasannā sehi pāṇihi
     sā hitvā mānusaṃ dehaṃ vippamuttā ito cutā.  || 187 ||
Vv_II,3[=20].5    Nimmānaratino nāma santi devā mahiddhikā
     tattha sā sukhitā nārī modat'; ācāmadāyikā. || 188 ||
Vv_II,3[=20].6    Aho dānaṃ varākiyā Kassape suppatiṭṭhitaṃ
     parābhatena dānena ijjhittha vata dakkhiṇā.  || 189 ||
Vv_II,3[=20].7    Yā mahesittaṃ kāreyya cakkavattissa rājino
     nārī sabbaṅgakalyāṇī bhattu cānomadassikā,
     etassācāmadānassa kalaṃ nāgghati soḷasiṃ.  || 190 ||
Vv_II,3[=20].8    Sataṃ nikkhā sataṃ assā sataṃ assatarīrathā
     sataṃ kaññāsahassāni āmuttamaṇikuṇḍalā
     etassācāmadānassa kalaṃ nāgghanti soḷasiṃ.  || 191 ||
Vv_II,3[=20].9    Sataṃ Hemavatā nāgā īsādantā urūḷhavā
     suvaṇṇakacchā mātaṅgā hemakappanavāsasā
     etassācāmadānassa kalaṃ nāgghanti soḷasiṃ.  || 192 ||


[page 025]
25                                  Cittalatāvagga
Vv_II,3[=20].10   Catunnampi ca dīpānaṃ issaraṃ yo 'dha kāraye
     etassācāmadānassa kalaṃ nāgghati soḷasin ti.  || 193 ||
                         Ācāmadāyikāvimānaṃ

21 Caṇḍālivimānavatthu
Vv_II,4[=21].1    Caṇḍālī vanda pādāni Gotamassa yasassino
     tam eva anukampāya aṭṭhāsi isisattamo. || 194 ||
Vv_II,4[=21].2    Abhippasādehi manaṃ arahantamhi tādini
     khippaṃ pañjalikā vanda parittaṃ tava jīvitan ti.  || 195 ||
Vv_II,4[=21].3    Coditā bhāvitattena sarīrantimadhārinā:
     caṇḍālī vanda pādāni Gotamassa yasassino.  || 196 ||
Vv_II,4[=21].4    Tam enaṃ avadhī gāvī caṇḍāliṃ pañjaliṃ ṭhitaṃ
     namassamānaṃ sambuddhaṃ andhakāre pabhaṅkaraṃ.  || 197 ||
Vv_II,4[=21].5        Khīṇāsavaṃ vigatarajaṃ anejaṃ
         ekaṃ araññamhi raho nisinnaṃ
         deviddhipattā upasaṅkamitvā
         vandāmi taṃ vīra mahānubhāvā ti. || 198 ||
Vv_II,4[=21].6        Suvaṇṇavaṇṇā jalitā mahāyasā
         vimāna-m-oruyha anekacittā
         parivāritā accharāsaṅgaṇena
         kā tvaṃ subhe devate vandase mamam ti.  || 199 ||

[page 026]
26                                  Itthivimāna
Vv_II,4[=21].7    Ahaṃ bhadante caṇḍālī tayā vīrena pesitā
     vandiṃ arahato pāde Gotamassa yasassino.  || 200 ||
Vv_II,4[=21].8    Sāhaṃ vanditva pādāni cutā caṇḍālayoniyā
     vimānaṃ sabbaso bhaddaṃ upapanna 'mhi Nandane. || 201 ||
Vv_II,4[=21].9    Accharānaṃ satasahassaṃ purakkhatvāna tiṭṭhati
     tās'; āhaṃ pavarā seṭṭhā vaṇṇena yasasāyunā.  || 202 ||
Vv_II,4[=21].10   Pahūtakatakalyāṇā sampajānā patissatā
     muniṃ kāruṇikaṃ loke bhante vanditum āgatā.  || 203 ||
Vv_II,4[=21].11   Idaṃ vatvāna caṇḍālī kataññū katavedinī
     vanditvā arahato pāde tatth'; ev'; antaradhāyathā ti. || 204 ||
                           Caṇḍālivimānaṃ

22 Bhadditthivimānavatthu
Vv_II,5[=22].1    Nīlā pītā ca kāḷā ca mañjeṭṭhā atha lohitā
     uccāvacānaṃ vaṇṇānaṃ kiñjakkhaparivāritā.  || 205 ||
Vv_II,5[=22].2    Mandāravānaṃ pupphānaṃ mālaṃ dhāresi muddhani
     na-y-ime aññesu kāyesu rukkhā santi sumedhase.  || 206 ||


[page 027]
27                                  Cittalatāvagga
Vv_II,5[=22].3    Kena kāyaṃ upapannā Tāvatiṃsaṃ yasassinī
     devate pucchitācikkha kissa kammass'; idaṃ phalan ti. || 207 ||
Vv_II,5[=22].4    Bhadditthikā ti maṃ aññiṃsu Kimbilāyaṃ upāsikā
     saddhā sīlena sampannā saṃvibhāgaratā sadā.  || 208 ||
Vv_II,5[=22].5    Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 209 ||
Vv_II,5[=22].6    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposathaṃ upavasissaṃ sadā sīlesu saṃvutā.  || 210 ||
Vv_II,5[=22].7    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 211 ||
Vv_II,5[=22].8    Pañcasikkhāpade ratā ariyasaccāna kovidā
     upāsikā cakkhumato appamādavihārinī,
         katāvakānā katakusalā tato cutā
         sayampabhā anuvicarāmi Nandanaṃ.  || 212 ||
Vv_II,5[=22].9    Bhikkhū c'; aham paramahitānukampake
     abhojayiṃ tapassiyugaṃ mahāmuniṃ
         katāvakāsā katakusalā tato cutā
         sayampabhā anuvicarāmi Nandanaṃ.  || 213 ||
Vv_II,5[=22].10   Aṭṭhaṅgikaṃ aparimitaṃ sukhāvahaṃ
     uposathaṃ satatamupāvasiṃ ahaṃ
         katāvakāsā katakusalā tato cutā
         sayampabhā anuvicarāmi Nandanaṃ.  || 214 ||
                          Bhadditthivimānaṃ


[page 028]
28                                  Itthivimāna
23 Soṇadinnāvimānavatthu
Vv_II,6[=23].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 215 ||
Vv_II,6[=23].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 216 ||
Vv_II,6[=23].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 217 ||
Vv_II,6[=23].4        Sā devatā attamanā Moggallānena pucchitā
         pañhaṃ puṭṭhā viyākāsi yassa kammass'; idaṃ phalaṃ:  || 218 ||
Vv_II,6[=23].5    Soṇadinnā ti maṃ aññiṃsu Nālandāyaṃ upāsikā
     saddhā sīlena sampannā saṃvibhāgaratā sadā.  || 219 ||
Vv_II,6[=23].6    Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 220 ||
Vv_II,6[=23].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposatham upavasissaṃ sadā sīlesu saṃvutā. || 221 ||
Vv_II,6[=23].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 222 ||
Vv_II,6[=23].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 223 ||
Vv_II,6[=23].10   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 224 ||
Vv_II,6[=23].11       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 225 ||
                          Soṇadinnā-vimānaṃ


[page 029]
29                                  Cittalatāvagga
24 Uposathāvimānavatthu
Vv_II,7[=24].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 226 ||
Vv_II,7[=24].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 227 ||
Vv_II,7[=24].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 228 ||
Vv_II,7[=24].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalam:  || 229 ||
Vv_II,7[=24].5    Uposathā ti maṃ aññiṃsu Sāketāyaṃ upāsikā
     saddhā sīlena sampannā saṃvibhāgaratā sadā.  || 230 ||
Vv_II,7[=24].6    Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 231 ||
Vv_II,7[=24].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposathaṃ upavasissaṃ sadā sīlesu saṃvutā. || 232 ||
Vv_II,7[=24].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 233 ||
Vv_II,7[=24].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 234 ||
Vv_II,7[=24].10   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 235 ||
Vv_II,7[=24].11       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 236 ||
Vv_II,7[=24].12   Abhikkhaṇaṃ Nandanaṃ sutvā chando me upapajjatha
     tattha cittaṃ paṇidhāya upapanna 'mhi Nandanaṃ.  || 237 ||


[page 030]
30                                  Itthivimāna
Vv_II,7[=24].13   Nākāsiṃ satthu vacanaṃ buddhass'; ādiccabandhuno
     hīne cittaṃ paṇidhāya sāmhi pacchānutāpinī.  || 238 ||
Vv_II,7[=24].14   Kīva ciraṃ vimānasmiṃ idha vassas'; Uposathe
     devate pucchitācikkha yadi jānāsi āyuno.  || 239 ||
Vv_II,7[=24].15   Saṭṭhivassasahassāni tisso ca vassakoṭiyo
         idha ṭhatvā mahāmuni
     ito cutā gamissāmi manussānaṃ sahavyatanti.  || 240 ||
Vv_II,7[=24].16   Mā tvaṃ Uposathe bhāyi sambuddhenāsi vyākatā
     sotāpannā visesayi pahīnā tava duggatī ti.  || 241 ||
                           Uposathāvimānaṃ

25 Niddāvimānavatthu
Vv_II,8[=25].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 242 ||
Vv_II,8[=25].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 243 ||
Vv_II,8[=25].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 244 ||
Vv_II,8[=25].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 245 ||
Vv_II,8[=25].5    Niddā ti maṃ aññiṃsu Rājagahasmiṃ upāsikā
     saddhā sīlena sampannā saṃvibhāgaratā sadā.  || 246 ||


[page 031]
31                                  Cittalatāvagga
Vv_II,8[=25].6    Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 247 ||
Vv_II,8[=25].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposathaṃ upavasissaṃ sadā sīlesu saṃvutā. || 248 ||
Vv_II,8[=25].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 249 ||
Vv_II,8[=25].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 250 ||
Vv_II,8[=25].10   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 251 ||
Vv_II,8[=25].11       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 252 ||
                             Niddāvimānaṃ

26 Suniddāvimānavatthu
Vv_II,9[=26].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 253 ||
Vv_II,9[=26].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 254 ||
Vv_II,9[=26].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 255 ||
Vv_II,9[=26].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 256 ||


[page 032]
32                                  Itthivimāna
Vv_II,9[=26].5    Suniddā ti maṃ aññiṃsu Rājagahasmiṃ upāsikā
     saddhā sīlena sampannā saṃvibhāgaratā sadā.  || 257 ||
Vv_II,9[=26].6    Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 258 ||
Vv_II,9[=26].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposatham upavasissaṃ sadā sīlesu saṃvutā. || 259 ||
Vv_II,9[=26].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 260 ||
Vv_II,9[=26].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 261 ||
Vv_II,9[=26].10   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 262 ||
Vv_II,9[=26].11       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 263 ||
                            Suniddāvimānaṃ

27 Paṭhamabhikkhādāyikāvimānavatthu
Vv_II,10[=27].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 264 ||
Vv_II,10[=27].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 265 ||
Vv_II,10[=27].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 266 ||


[page 033]
33                          Cittalatāvagga
Vv_II,10[=27].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 267 ||
Vv_II,10[=27].5        Ahaṃ manussesu manussabhūtā
         purimāya pātiyā manussaloke
     addasaṃ virajaṃ buddhaṃ vippasannam anāvilaṃ.
     Tassa adās'; ahaṃ bhikkhaṃ pasannā sehi pāṇihi. || 268 ||
Vv_II,10[=27].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 269 ||
Vv_II,10[=27].7        Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 270 ||
                     Paṭhamabhikkhādāyikāvimānaṃ

28 Dutiyabhikkhādāyikāvimānavatthu
Vv_II,11[=28].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 271 ||
Vv_II,11[=28].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 272 ||
Vv_II,11[=28].3       Pucchāmi taṃ devi mahanubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 273 ||
Vv_II,11[=28].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 274 ||
Vv_II,11[=28].5        Ahaṃ manussesu manussabhūtā
         purimāya jātiyā manussaloke,
     addasaṃ virajaṃ bhikkhuṃ vippasannam anāvilaṃ.
     Tassa adās'; ahaṃ bhikkhaṃ pasannā sehi pāṇihi. || 275 ||
Vv_II,11[=28].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 276 ||


[page 034]
34                          Itthivimāna
Vv_II,11[=28].7    Akkhāmi te bhikkhu mahānubhāva
     manussabhūtā yam ahaṃ akāsiṃ
     ten'; amhi evaṃ jalitānubhāvā
     vaṇṇo ca me sabbadisā pabhāsatī ti.  || 277 ||
                      Dutiyabhikkhādāyikāvimānaṃ

     Tass'; uddānaṃ:
     Dāsī c'; eva Lakhumā ca atha ācāmadāyikā
     caṇḍālī bhadditthī c'; eva Soṇadinnā Uposathā
     Niddā c'; eva Suniddā ca dve ca bhikkhāya dāyikā;
     vaggo tena pavuccatī ti.
                       Itthivimāne dutiyo vaggo
                          Bhāṇavāraṃ paṭhamaṃ
                         CITTALATĀVAGGO DUTIYO



[page 035]
                                 35
                      III {PĀRICCHATTAKAVAGGA}
29 Uḷāravimānavatthu
Vv_III,1[=29].1    Uḷāro te yaso vaṇṇo sabbā obhāsate disā
     nāriyo naccanti gāyanti devaputtā alaṅkatā.  || 278 ||
Vv_III,1[=29].2    Modenti parivārenti tava pūjāya devate
     sovaṇṇāni vimānāni tav'; imāni sudassane.  || 279 ||
Vv_III,1[=29].3    Tuvaṃ si issarā tesaṃ sabbakāmasamiddhinī
     abhijātā mahantāsi devakāye pamodasi,
     devate pucchitācikkha kissa kammass'; idaṃ phalaṃ.  || 280 ||
Vv_III,1[=29].4    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 281 ||
Vv_III,1[=29].5        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 282 ||
Vv_III,1[=29].6    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 283 ||
Vv_III,1[=29].7        Ahaṃ manussesu manussabhūtā
         purimāya jātiyā manussaloke
         dussīlakule suṇisā ahosiṃ
         assaddhesu kadariyesu ahaṃ. || 284 ||
Vv_III,1[=29].8    Saddhā sīlena sampannā saṃvibhāgaratā sadā
     piṇḍāya caramānassa apūvaṃ te adās'; ahaṃ. || 285 ||


[page 036]
36                                  Itthivimāna
Vv_III,1[=29].9    Tadāhaṃ sassuyācikkhiṃ: samaṇo āgato idha
     tassa adās'; ahaṃ pūvaṃ pasannā sehi pāṇihi. || 286 ||
Vv_III,1[=29].10   Iti ssā sassu paribhāsi: avinītā tuvaṃ vadhū
     na maṃ sampucchituṃ icchi: samaṇassa dadām'; ahaṃ.  || 287 ||
Vv_III,1[=29].11   Tato me sassu kupitā pahāsi musalena maṃ
     kūṭaṅg'; acchi avadhi maṃ nāsakkhim jīvituṃ ciraṃ.  || 288 ||
Vv_III,1[=29].12   Sā ahaṃ kāyassa bhedā vippamuttā tato cutā
     devānaṃ Tāvatiṃsānaṃ upapannā sahavyataṃ. || 289 ||
Vv_III,1[=29].13   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 290 ||
Vv_III,1[=29].14       Akkhāmi te bhikkhu mahānubhāva
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 291 ||
                            Uḷāravimānaṃ


[page 037]
37                                  Pāricchattakavagga
30 Ucchudāyikāvimānavatthu
Vv_III,2[=30].1        Obhāsayitvā paṭhaviṃ sadevakaṃ
         atirocasi candimasūriyā viya
         siriyā ca vaṇṇena yasena tejasā
         Brahmā va deve Tidase sa-h-Indake. || 292 ||
Vv_III,2[=30].2        Pucchāmi taṃ uppalamāladhārinī
         āveḷinī kañcanasannibhattace
         alaṅkate uttamavatthadhārinī
         kā tvaṃ subhe devate vandase mamaṃ.  || 293 ||
Vv_III,2[=30].3        Kiṃ tvaṃ pure kammam akāsi attanā
         manussabhūtā purimāya jātiyā
         dānaṃ suciṇṇaṃ atha sīlasaññamaṃ
         kenūpapannā sugatiṃ yasassinī.
     Devate pucchitācikkha kissa kammass'; idam phalam.  || 294 ||
Vv_III,2[=30].4        Idāni bhante imam eva gāmaṃ
         piṇḍāya amhāka gharaṃ upāgami
         tato te ucchussa adāsi khaṇḍikaṃ
         pasannacittā atulāya pītiyā.  || 295 ||
Vv_III,2[=30].5        Sassu ca pacchā anuyuñjate mamaṃ:
         kahan nu ucchuṃ vadhuke avākiri.
         Na'; cchaḍḍitaṃ no pana khāditaṃ mayā
         santassa bhikkhussa sayaṃ adās'; ahaṃ. || 296 ||
Vv_III,2[=30].6        Tuyham nv idaṃ issariyaṃ atho mama
         iti ssā sassu paribhāsate mamaṃ;
         pīṭhaṃ gahetvā pahāram adāsi me
         tato cutā kālakatāmhi devatā.  || 297 ||
Vv_III,2[=30].7        Tad eva kammaṃ kusalaṃ kataṃ mayā
         sukhañ ca kammaṃ anubhomi attanā
         devehi saddhiṃ paricārayām'; ahaṃ
         modām'; ahaṃ kāmaguṇehi pañcahi.  || 298 ||
Vv_III,2[=30].8        Tad eva kammaṃ kusalaṃ kataṃ mayā
         sukhañ ca kammaṃ anubhomi attanā
         devindaguttā Tidasehi rakkhitā
         samappitā kāmaguṇehi pañcahi.  || 299 ||
Vv_III,2[=30].9        Etādisaṃ puññaphalaṃ anappakaṃ
         mahāvipākā mama ucchudakkhiṇā
         devehi saddhiṃ paricārayām'; ahaṃ
         modām'; ahaṃ kāmaguṇehi pañcahi.  || 300 ||


[page 038]
38                                  Itthivimāna
Vv_III,2[=30].10       Etādisaṃ puññaphalaṃ anappakaṃ
         mahājutīkā mama ucchudakkhiṇā
         devindaguttā Tidasehi rakkhitā
         sahassanetto-r-iva Nandane vane.  || 301 ||
Vv_III,2[=30].11       Tuvañ ca bhante anukampakaṃ viduṃ
         upecca vandiṃ kusalañ ca pucchisaṃ
         tato te ucchussa adāsi khaṇḍikaṃ
         pasannacittā atulāya pītiyā ti.  || 302 ||
                         Ucchudāyikāvimānaṃ


[page 039]
39                                  Pāricchattakavagga
31 Pallaṅkavimānavatthu
Vv_III,3[=31].1        Pallaṅkaseṭṭhe maṇisoṇṇacitte
         pupphābhikiṇṇe sayane uḷāre
         tatth'; acchasi devi mahānubhāve
         uccāvacā iddhi vikubbamānā.  || 303 ||
Vv_III,3[=31].2        Imā ca te accharāyo samantato
         naccanti gāyanti pamodayanti
         deviddhipattāsi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 304 ||
Vv_III,3[=31].3        Ahaṃ manussesu manussabhūtā
         aḍḍhe kule suṇisā ahosiṃ
         akkodhanā bhattu vasānuvattinī
         appamattā uposathe[ahosiṃ]. || 305 ||
Vv_III,3[=31].4        Manussabhūtā daharā apāpikā
         pasannacittā patim ābhirādhayiṃ
         divā ca ratto ca manāpacārinī
         ahaṃ pure sīlavatī ahosiṃ.  || 306 ||
Vv_III,3[=31].5        Pāṇātipātā viratā acorikā
         saṃsuddhakāyā sucibrahmacārinī
         amajjapā no ca musā abhāṇiṃ
         sikkhāpadesu paripūrakārinī.  || 307 ||
Vv_III,3[=31].6    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkañ ca pasannamānasā ahaṃ
         aṭṭhaṅgupetaṃ anudhammacārinī
         uposathaṃ pītimanā upāvasiṃ.  || 308 ||
Vv_III,3[=31].7        Imaṃ cāriyaṭṭhaṅgavareh'; upetaṃ
         samādiyitvā kusalaṃ sukhudrayaṃ
         patimhi kalyāṇi vasānuvattinī
         ahosiṃ pubbe sugatassa sāvikā.  || 309 ||
Vv_III,3[=31].8        Etādisaṃ kusalaṃ jīvaloke
         kammaṃ karitvāna visesabhāginī
         kāyassa bhedā abhisamparāyaṃ
         deviddhipattā sugatimhi āgatā.  || 310 ||
Vv_III,3[=31].9        Vimānapāsādavare manorame
         parivāritā accharāsaṅgaṇena
         sayaṃpabhā devagaṇā ramenti maṃ
         dīghāyukiṃ devavimānam āgatan ti.  || 311 ||
                           Pallaṅkavimānaṃ


[page 040]
40                                  Itthivimāna
32 Latāvimānavatthu
Vv_III,4[=32].1        Latā ca Sajjā Pavarā ca devatā
         Accimatī rājavarassa sirīmato
         Sutā ca rañño Vessavaṇassa dhītā
         rājīmatī dhammaguṇehi sobhatha. || 312 ||
Vv_III,4[=32].2        Pañc'; ettha nāriyo agamaṃsu nhāyituṃ
         sītodakaṃ uppaliniṃ sivaṃ nadiṃ
         tā tattha nhāyitvā rametva devatā
         naccitva gāyitva Sutā Lataṃ bravi:  || 313 ||
Vv_III,4[=32].3        Pucchāmi taṃ uppalamāladhārinī
         āveḷinī kañcanasannibhattace
         timīratambakkhi nabheva sobhane
         dīghāyukī kena kato yaso tava.  || 314 ||
Vv_III,4[=32].4        Kenāsi bhadde patino piyatarā
         visiṭṭhakalyāṇitar'; assu rūpato
         padakkhiṇā naccagītavādite
         ācikkha no tvaṃ naranāripucchitā ti.  || 315 ||
Vv_III,4[=32].5        Ahaṃ manussesu manussabhūtā
         uḷārabhoge kule suṇisā ahosiṃ
         akkodhanā bhattu vasānuvattinī
         appamattā uposathe[ahosiṃ]. || 316 ||


[page 041]
41                                  Pāricchattakavagga
Vv_III,4[=32].6        Manussabhūtā daharā apāpikā
         pasannacittā patim ābhirādhayiṃ
         sadevaraṃ sassasuraṃ sadāsakaṃ
         abhirādhayiṃ tamhi kato yaso mama.  || 317 ||
Vv_III,4[=32].7        Sāhaṃ tena kusalena kammunā
         catubbhi ṭhānehi visesam ajjhagā
         āyuñ ca vaṇṇañ ca sukhaṃ balañ ca
         khiḍḍāratiṃ paccanubhom'; anappakaṃ.  || 318 ||
Vv_III,4[=32].8        Sutaṃ nu taṃ bhāsati yaṃ ayaṃ Latā
         yaṃ no apucchimha akittayī no
         patino kir'; amhākaṃ visiṭṭhanārinaṃ
         gatī ca tāsaṃ pavarā ca devatā.  || 319 ||
Vv_III,4[=32].9        Patīsu dhammaṃ pacarāma sabbā
         patibbatā yattha bhavanti itthiyo
         patīsu dhammam pacaritva sabbā
         lacchāmase bhāsati yaṃ ayaṃ Latā.  || 320 ||
Vv_III,4[=32].10       Sīho yathā pabbatasānugocaro
         mahiṃdharaṃ pabbatam āvasitvā
         pasayha hantvā itare catuppade
         khudde mige khādati maṃsabhojano,  || 321 ||
Vv_III,4[=32].11       Tath'; eva saddhā idha ariyasāvikā
         bhattāraṃ nissāya patiṃ anubbatā
         kodhaṃ vadhitvā abhibhuyya maccharaṃ
         saggamhi sā modati dhammacārinī ti.  || 322 ||
                             Latāvimānaṃ


[page 042]
42                         Itthivimāna
33 Guttilavimānavatthu
Vv_III,5[=33].1    Sattatantiṃ sumadhuraṃ rāmaṇeyyaṃ avācayiṃ
     so maṃ raṅgamhi avheti saraṇaṃ me hohi Kosiyā ti.  || 323 ||
Vv_III,5[=33].2    Ahaṃ te saraṇaṃ homi aham ācariyapūjako
     na taṃ jayissati sisso sissam ācariya jessasī ti.  || 324 ||
Vv_III,5[=33].3    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 325 ||
Vv_III,5[=33].4    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 326 ||
Vv_III,5[=33].5        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 327 ||
Vv_III,5[=33].6    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 328 ||
Vv_III,5[=33].7        Vatthuttamadāyikā nārī
         pavarā hoti naresu nārisu
         evaṃ piyarūpadāyikā manāpaṃ
         dibbaṃ sā labhate upecca ṭhānaṃ.  || 329 ||


[page 043]
43                                  Pāricchattakavagga
Vv_III,5[=33].8        Tassā me passa vimānaṃ
         accharā kāmavaṇṇinī 'ham asmi
         accharāsahassassāhaṃ
         pavarā passa puññānaṃ vipākaṃ.  || 330 ||
Vv_III,5[=33].9    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 331 ||
Vv_III,5[=33].10       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 332 ||
     Anantaraṃ caturavimānaṃ yathā Vatthadāyikāvimānaṃ tathā vitthāretabbaṃ.
[Verses 11-18,19-26,27-34,35-42 are repetitions of
verses 3-10 four times over with the exception of the
following pādas:]
Vv_III,5[=33].15a      Pupphuttamadāyikā nārī  || 337 ||
Vv_III,5[=33].23a      Gandhuttamadāyikā nārī  || 345 ||
Vv_III,5[=33].31a      Phaluttamadāyikā nārī  || 353 ||
Vv_III,5[=33].39a      Rasuttamadāyikā nārī  || 361 ||
[Verses 43-46 are a repetition of verses 3-6.]
Vv_III,5[=33].47       Gandhapañcaṅgulikaṃ aham adāsiṃ
         Kassapassa bhagavato thūpasmiṃ
           evaṃ piyarūpadāyikā manāpaṃ
         dibbaṃ sā labhate upecca ṭhānaṃ.  || 369 ||
[Verses 48-50 are a repetition of verses 8-10.]
     Anantaraṃ caturavimānaṃ yathā Gandhapañcaṅgulikadāyikāvimānaṃ tathā vitthāretabbaṃ.
[Verses 51-58,59-66,67-74,75-82,83-90 are
repetitions of verses 3-10 five times over with the
exception of the following verses:]
Vv_III,5[=33].55       Bhikkhū c'; ahaṃ bhikkhuṇiyo ca
         addasāsiṃ panthapaṭipanne
            tesāhaṃ dhammaṃ sutvāna
         ekūposathaṃ upavasissaṃ.  || 377 ||


[page 044]
44                                  Itthivimāna
Vv_III,5[=33].63       Udake ṭhitā udakam adāsiṃ
     bhikkhuno cittena vippasannena
         evaṃ piyarūpadāyikā manāpaṃ
     dibbaṃ sā labhate upecca ṭhānaṃ.  || 385 ||
Vv_III,5[=33].71       Sassuñ cāhaṃ sasurañ ca
     caṇḍike kodhane ca pharuse ca
         anussūyikā upaṭṭhāsiṃ
     appamattā sakena sīlena.  || 393 ||
Vv_III,5[=33].79       Parakammakārī āsiṃ
     atthenātanditā dāsī
         akkodhanā anatimānī
     saṃvibhāginī sakassa bhāgassa. || 401 ||
Vv_III,5[=33].87       Khīrodanaṃ aham adāsiṃ
     bhikkhuno piṇḍāya carantassa
         evaṃ karitvā kammaṃ
     sugatiṃ uppajja modāmi.  || 409 ||
     Anantaraṃ pañcavīsativimānaṃ yathā Khīrodanadāyikāvimānaṃ tathā vitthāretabbaṃ.
[The same formula as before in cycles of eight verses
viz. 91-98,99-106,107-114 etc. is repeated twenty-five
times with the fifth verse viz. 95,103,111 etc. in each
cycle, mentioning in its first word the gift given. It
runs:]
          . . . . ahaṃ adāsiṃ
     bhikkhuno piṇḍāya carantassa
            evaṃ karitvā kammaṃ
     sugatiṃ uppajja modāmi.
[The following words should be used to fill the blank
in the preceding verse and the verses so formed should be
numbered as below:]
Vv_III,5[=33].95       Phāṇitaṃ  || 417 ||
Vv_III,5[=33].103      Ucchukkaṇḍakaṃ || 425 ||
Vv_III,5[=33].111      Timbarūsakaṃ  || 433 ||
Vv_III,5[=33].119      Kakkārikaṃ || 441 ||
Vv_III,5[=33].127      Eḷālukaṃ  || 449 ||
Vv_III,5[=33].135      Valliphalaṃ || 457 ||


[page 045]
45                                  Pāricchattakavagga
Vv_III,5[=33].143      Phārusakaṃ || 465 ||
Vv_III,5[=33].151      Hatthappatāpakaṃ  || 473 ||
Vv_III,5[=33].159      Sākamuṭṭhiṃ  || 481 ||
Vv_III,5[=33].167      Pupphakamuṭṭhiṃ  || 489 ||
Vv_III,5[=33].175      Mūlakaṃ  || 497 ||
Vv_III,5[=33].183      Nimbamuṭṭhiṃ  || 505 ||
Vv_III,5[=33].191      Ambakañjikaṃ  || 513 ||
Vv_III,5[=33].199      Doṇinimmajjaniṃ || 521 ||
Vv_III,5[=33].207      Kāyabandhanaṃ  || 529 ||
Vv_III,5[=33].215      Aṃsavaṭṭakaṃ || 537 ||
Vv_III,5[=33].223      Āyogapaṭṭaṃ || 545 ||
Vv_III,5[=33].231      Vidhūpanaṃ  || 553 ||
Vv_III,5[=33].239      Tālavaṇṭaṃ || 561 ||
Vv_III,5[=33].247      Morahatthaṃ  || 569 ||
Vv_III,5[=33].255      Chattaṃ  || 577 ||
Vv_III,5[=33].263      Upāhanaṃ  || 585 ||
Vv_III,5[=33].271      Pūvaṃ  || 593 ||
Vv_III,5[=33].279      Modakaṃ  || 601 ||
Vv_III,5[=33].287      Sakkhaliṃ || 609 ||
Vv_III,5[=33].288-     Tassā me passa vimānaṃ --pe--  || 610 ||
Vv_III,5[=33].290      vaṇṇo ca me sabbadisā pabhāsatī ti. || 612 ||
Vv_III,5[=33].291  Svāgataṃ vata me ajja suppabhātaṃ su-h-uṭṭhitaṃ
     yaṃ addasaṃ devatāyo accharā kāmavaṇṇiyo. || 613 ||
Vv_III,5[=33].292  Imāsāhaṃ dhammaṃ sutvā kāhāmi kusalaṃ bahuṃ
     dānena samacariyāya saññamena damena ca
     svāhaṃ tattha gamissāmi yattha gantvā na socare ti.  || 614 ||
                           Guttilavimānaṃ


[page 046]
46                                  Itthivimāna
[FOOTNOTES]


[page 047]
47                                  Pāricchattakavagga
[FOOTNOTES]


[page 048]
48                                  Itthivimāna
34 Daddallavimānavatthu
Vv_III,6[=34].1    Daddallamānā vaṇṇena yasasā ca yasassinī
     sabbe deve Tāvatiṃse vaṇṇena atirocasi.  || 615 ||
Vv_III,6[=34].2    Dassanaṃ nābhijānāmi idaṃ paṭhamadassanaṃ
     kasmā kāyā nu āgamma nāmena bhāsase maman ti.  || 616 ||
Vv_III,6[=34].3    Ahaṃ bhadde Subhaddāsiṃ pubbe mānusake bhave
     sahabhariyā ca te āsiṃ bhaginī ca kaniṭṭhikā. || 617 ||
Vv_III,6[=34].4    Sāhaṃ kāyassa bhedāya vippamuttā tato cutā
     Nimmānaratidevānaṃ upapannā sahavyatan ti.  || 618 ||
Vv_III,6[=34].5    Pahūtakatakalyāṇā te deve yanti pāṇino
     yesaṃ tvaṃ kittayissasi Subhadde jātim attano.  || 619 ||
Vv_III,6[=34].6    Kathaṃ tvaṃ kena vaṇṇena kena vā anusāsitā
     kīdisen'; eva dānena subbatena yasassinī  || 620 ||
Vv_III,6[=34].7    Yasaṃ etādisaṃ pattā visesaṃ vipulam ajjhatā
     devate pucchitācikkha kissa kammass'; idaṃ phalan ti. || 621 ||
Vv_III,6[=34].8    Aṭṭh'; eva piṇḍapātāni yaṃ dānaṃ adadaṃ pure
     dakkhiṇeyyassa saṅghassa pasannā sehi pāṇihi, || 622 ||
Vv_III,6[=34].9    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 623 ||
Vv_III,6[=34].10       Akkhāmi te devi mahānubhāve
         manussabhūtā yam ahaṃ akāsiṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 624 ||
Vv_III,6[=34].11   Ahaṃ tayā bahutare bhikkhū saññate brahmacārino
     tappesiṃ annapānena pasannā sehi pāṇihi
     tayā bahutaraṃ datvā hīnakāyūpagā ahaṃ. || 625 ||
Vv_III,6[=34].12   Kathaṃ tvaṃ appataraṃ datvā visesaṃ vipulam ajjhagā
     devate pucchitācikkha kissa kammass'; idaṃ phalan ti. || 626 ||


[page 049]
49                                  Pāricchattakavagga
Vv_III,6[=34].13   Manobhāvaniyo bhikkhu sandiṭṭho me pure ahu
     tāhaṃ bhattena nimantesiṃ Revataṃ atta-naṭṭhamaṃ.  || 627 ||
Vv_III,6[=34].14   So me atthapurekkhāro anukampāya Revato:
     saṅghe dehī ti maṃ voca tassāhaṃ vacanaṃ kariṃ.  || 628 ||
Vv_III,6[=34].15   Sā dakkhiṇā saṅghagatā appameyye patiṭṭhitā,
     puggalesu tayā dinnaṃ na taṃ tava mahapphalan ti.  || 629 ||
Vv_III,6[=34].16   Idān'; evāhaṃ jānāmi saṅghe dinnaṃ mahapphalaṃ
     sāhaṃ gantvā manussattaṃ vadaññū vītamaccharā
     saṅghe dānāni dassāmi appamattā punappunan ti.  || 630 ||
Vv_III,6[=34].17   Kā esā devatā bhadde tayā mantayate saha
     sabbe deve Tāvatiṃse vaṇṇena atirocatī ti. || 631 ||
Vv_III,6[=34].18   Manussabhūtā devinda pubbe mānusake bhave
     sahabhariyā ca me āsi bhaginī ca kaniṭṭhikā
     saṅghe dānāni datvāna katapuññā virocatī ti. || 632 ||
Vv_III,6[=34].19   Dhammena pubbe bhaginī tayā bhadde virocati
     yaṃ saṅghamhi appameyye patiṭṭhāpesi dakkhiṇaṃ.  || 633 ||
Vv_III,6[=34].20   Pucchito hi mayā buddho Gijjhakūṭamhi pabbate
     vipākaṃ saṃvibhāgassa yattha dinnaṃ mahapphalaṃ.  || 634 ||
Vv_III,6[=34].21   Yajamānānaṃ manussānaṃ puññapekkhāna pāṇinaṃ
     karotaṃ opadhikaṃ puññaṃ yattha dinnaṃ mahapphalaṃ,  || 635 ||
Vv_III,6[=34].22   Taṃ me buddho viyākāsi jānaṃ kammaphalaṃ sakaṃ
     vipākaṃ saṃvibhāgassa yattha dinnaṃ mahapphalaṃ.  || 636 ||
Vv_III,6[=34].23   Cattāro ca paṭipannā cattāro ca phale ṭhitā
     esa saṅgho ujubhūto paññāsīlasamāhito. || 637 ||
Vv_III,6[=34].24   Yajamānānaṃ manussānaṃ puññapekkhāna pāṇinaṃ
     karotaṃ opadhikaṃ puññaṃ saṅghe dinnaṃ mahapphalaṃ.  || 638 ||
Vv_III,6[=34].25       Eso hi saṅgho vipulo mahaggato
         es'; appameyyo udadhīva sāgaro
         ete hi seṭṭhā naravīrasāvakā
         pabhaṅkarā dhammam udīrayanti.  || 639 ||


[page 050]
50                                  Itthivimāna
Vv_III,6[=34].26       Tesaṃ sudinnaṃ suhutaṃ suyiṭṭhaṃ
         ye saṅgham uddissa dadanti dānaṃ
         sā dakkhiṇā saṅghagatā patiṭṭhitā
         mahapphalā lokavidūna vaṇṇitā.  || 640 ||
Vv_III,6[=34].27       Etādisaṃ yaññam anussarantā
         ye vedajātā vicaranti loke
         vineyya maccheramalaṃ samūlaṃ
         aninditā saggam upenti ṭhānan ti.  || 641 ||
                        Daddallavimānaṃ


[page 051]
51                                  Pāricchattakavagga
35 Sesavatīvimānavatthu
Vv_III,7[=35].1        Phaḷikarajatahemajālacchannaṃ
         vividhavicitratalam addasaṃ surammaṃ
         vyamhaṃ sunimmitaṃ toraṇūpapannaṃ
         rucakupakiṇṇam idaṃ subhaṃ vimānaṃ.  || 642 ||
Vv_III,7[=35].2        Bhāti ca dasa disā nabhe va suriyo
         sarade tamonudo sahassaraṃsī
         tathā tapati-m-idaṃ tava vimānaṃ
         jalam iva dhūmasikho nise nabhagge. || 643 ||
Vv_III,7[=35].3        Musatīva nayanaṃ sateratā va
         ākāse ṭhapitam idaṃ manuññaṃ
         vīṇāmurajasammatāḷaghuṭṭhaṃ
         iddhaṃ Indapuraṃ yathā tavedaṃ. || 644 ||
Vv_III,7[=35].4        Padumakumuduppalakuvalayaṃ
         yodhikabandhukanojakā ca santi
         sālakusumitapupphitā asokā
         vividhadumaggasugandhasevitam idaṃ.  || 645 ||
Vv_III,7[=35].5        Saḷalalabujabhujakasaṃyuttā
         kusakasuphullitalatāvalambinīhi
         maṇijālasadisā yasassinī
         rammā pokkharaṇī upaṭṭhitā te.  || 646 ||
Vv_III,7[=35].6        Udakaruhā ca ye 'tthi pupphajātā
         thalajā ye ca santi rukkhajātā
         mānusakā amānusakā ca dibbā
         sabbe tuyhaṃ nivesanamhi jātā.  || 647 ||
Vv_III,7[=35].7        Kissa samadamass'; ayaṃ vipāko
         kenāsi kammaphalen'; idhūpapannā
         yathā ca te adhigatam idaṃ vimānaṃ
         tad anupadaṃ avacāsi 'lārapakhume ti.  || 648 ||
Vv_III,7[=35].8        Yathā ca me adhigatam idaṃ vimānaṃ
         koñcamayūracakorasaṅghacaritaṃ
         dibbapilavahaṃsarājaciṇṇaṃ
         dijakāraṇḍavakokilābhinaditaṃ, || 649 ||
Vv_III,7[=35].9        Nānāsantānakapuppharukkhavividhā
         pāṭalijambuasokarukkhavantaṃ
         yathā ca me adhigatam idaṃ vimānaṃ
         tan te pavedissāmi suṇohi bhante.  || 650 ||


[page 052]
52                                  Itthivimāna
Vv_III,7[=35].10       Magadhavarapuratthimena
         Nālakagāmo nāma atthi bhante
         tattha ahosiṃ pure suṇisā
         Sesavatī ti tattha jāniṃsu mamaṃ.  || 651 ||
Vv_III,7[=35].11       Sāhaṃ apacitatthadhammakusalaṃ
         devamanussapūjitaṃ mahantaṃ
         Upatissaṃ nibbutaṃ appameyyaṃ
         muditamanā kusumehi abbhokiriṃ. || 652 ||
Vv_III,7[=35].12       Paramagatigatañ ca pūjayitvā
         antimadehadharaṃ isiṃ uḷāraṃ
         pahāya mānusakaṃ samussayaṃ
         Tidasagatā idha-m-āvasāmi ṭhānan ti.  || 653 ||
                               Sesavatī-vimānaṃ


[page 053]
53                                  Pāricchattakavagga
36 Mallikāvimānavatthu
Vv_III,8[=36].1    Pītavatthe pītadhaje pītālaṅkārabhūsite
     pītantarāhi vaggūhi apilandhā va sobhasi.  || 654 ||
Vv_III,8[=36].2    Kā kambukāyuradhare kañcanāveḷabhūsite
     hemajālakapacchanne nānāratanamālinī.  || 655 ||
Vv_III,8[=36].3        Sovaṇṇamayā lohitaṅkamayā
         muttāmayā veḷuriyāmayā ca
         masāragallā sahalohitaṅkā
         pārevatakkhīhi maṇīhi cittatā.  || 656 ||
Vv_III,8[=36].4        Koci koci ettha mayūrasussaro
         haṃsassar'; añño karavīkasussaro
         tesaṃ saro suyyati vaggurūpo
         pañcaṅgikaṃ turiyam iva ppavāditaṃ.  || 657 ||
Vv_III,8[=36].5    Ratho ca te subho vaggu nānāratanacittito
     nānāvaṇṇāhi dhātūhi suvibhatto va sobhati.  || 658 ||
Vv_III,8[=36].6       Tasmiṃ rathe kañcanabimbavaṇṇe
         yā tvaṃ ṭhitā bhāsas'; imaṃ padesaṃ
     devate pucchitācikkha kissa kammass'; idaṃ phalan ti.  || 659 ||
Vv_III,8[=36].7        Sovaṇṇajālaṃ maṇisoṇṇacittaṃ
         muttācitaṃ hemajālena channaṃ
         parinibbute Gotame appameyye
         pasannacittā aham ābhiropayiṃ.  || 660 ||
Vv_III,8[=36].8    Tāhaṃ kammaṃ karitvāna kusalaṃ buddhavaṇṇitaṃ
     apetasokā sukhitā sampamodām'; anāmayā ti.  || 661 ||
                                Mallikāvimānaṃ


[page 054]
54                                  Itthivimāna
37 Visālakkhivimānavatthu
Vv_III,9[=37].1    Kā nāma tvaṃ visālakkhi ramme Cittalatāvane
     samantā anupariyāsi narīgaṇapurakkhatā. || 662 ||
Vv_III,9[=37].2    Yadā devā Tāvatiṃsā pavisanti imaṃ vanaṃ
     sayoggā sarathā sabbe citrā honti idhāgatā.  || 663 ||
Vv_III,9[=37].3    Tuyhañ ca idha pattāya uyyāne vicarantiyā
     kāyena dissati cittaṃ kena rūpaṃ tav'; edisaṃ,
     devate pucchitācikkha kissa kammass'; idaṃ phalan ti.  || 664 ||
Vv_III,9[=37].4    Yena kammena devinda rūpaṃ mayhaṃ gatī ca me
     iddhī ca ānubhāvo ca taṃ suṇohi Purindada.  || 665 ||
Vv_III,9[=37].5    Ahaṃ Rājagahe ramme Sunandā nām'; upāsikā
     saddhā sīlena sampannā saṃvibhāgaratā sadā.  || 666 ||
Vv_III,9[=37].6   Acchādanañ ca bhattañ ca senāsanaṃ padīpiyaṃ
     adāsiṃ ujubhūtesu vippasannena cetasā.  || 667 ||
Vv_III,9[=37].7    Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ
     uposathaṃ upavasissaṃ sadā sīlesu saṃvutā. || 668 ||
Vv_III,9[=37].8    Pāṇātipātā viratā musāvādā ca saññatā
     theyyā ca aticārā ca majjapānā ca ārakā  || 669 ||
Vv_III,9[=37].9    Pañcasikkhāpade ratā ariyasaccāna kovidā
     upāsikā cakkhumato Gotamassa yasassino.  || 670 ||


[page 055]
55                                  Pāricchattakavagga
Vv_III,9[=37].10   Tassā me ñātikulā dāsī sadā mālābhihārati
     tāhaṃ bhagavato thūpe sabbam evābhiropayiṃ.  || 671 ||
Vv_III,9[=37].11   Uposathe c'; ahaṃ gantvā mālāgandhavilepanaṃ
     thūpasmiṃ abhiropesiṃ pasannā sehi pāṇihi. || 672 ||
Vv_III,9[=37].12   Tena kammena devinda rūpaṃ mayhaṃ gatī ca me
     iddhī ca ānubhāvo ca yaṃ mālaṃ abhiropayiṃ. || 673 ||
Vv_III,9[=37].13   Yañ ca sīlavatī āsiṃ na taṃ tāva vipaccati
     āsā ca pana me devinda sakadāgāminī siyan ti.  || 674 ||
                               Visālakkhivimānaṃ

38 Pāricchattakavimānavatthu
Vv_III,10[=38].1    Pāricchattake koviḷāre ramaṇīye manorame
     dibbamālaṃ ganthamānā gāyantī sampamodasi.  || 675 ||
Vv_III,10[=38].2    Tassā te naccamānāya aṅga-m-aṅgehi sabbaso
     dibbā saddā niccharanti savanīyā manoramā.  || 676 ||
Vv_III,10[=38].3    Tassā te naccamānāya aṅga-m-aṅgehi sabbaso
     dibbā gandhā pavāyanti sucigandhā manoramā.  || 677 ||
Vv_III,10[=38].4    Vivattamānā kāyena yā veṇīsu pilandhanā
     tesaṃ suyyati nigghaso turiye pañcaṅgike yathā.  || 678 ||
Vv_III,10[=38].5    Vaṭamsakā vātadhutā vātena sampakampitā
     tesaṃ suyyati nigghoso turiye pañcaṅgike yathā.  || 679 ||


[page 056]
56                                  Itthivimāna
Vv_III,10[=38].6    Yā pi te sirasmiṃ mālā sucigandhā manoramā
     vāti gandho disā sabbā rukkho mañjūsako yathā.  || 680 ||
Vv_III,10[=38].7    Ghāyase taṃ sucigandhaṃ rūpaṃ passasi amānusaṃ
     devate pucchitācikkha kissa kammass'; idaṃ phalan ti.  || 681 ||
Vv_III,10[=38].8    Pabhassaraṃ accimantaṃ vaṇṇagandhena saṃyutaṃ
     asokapupphamālāhaṃ buddhassa upanāmayiṃ.  || 682 ||
Vv_III,10[=38].9    Tāhaṃ kammaṃ karitvāna kusalaṃ buddhavaṇṇitaṃ
     apetasokā sukhitā sampamodām'; anāmayā ti.  || 683 ||
                             Pāricchattakavimānaṃ

     Tass'; uddānaṃ:
     Uḷāraṃ ucchu-pallaṅkaṃ Latā ca Guttilena ca
     daddalla-Sesavatī Mallī Visalakkhi Pāricchattako;
     vaggo tena pavuccatī ti.
                            Itthivimāne tatiyo vaggo
                            PĀRICCHATTAKAVAGGO TATIYO



[page 057]
                                      57
                              IV MAÑJEṬṬHAKAVAGGA
39 Mañjeṭṭhakavimānavatthu
Vv_IV,1[=39].1    Mañjeṭṭhake vimānasmiṃ soṇṇavālukasanthate
     pañcaṅgikena turiyena ramasi suppavādite.  || 684 ||
Vv_IV,1[=39].2    Tamhā vimānā oruyha nimmitā ratanāmayā
     ogāhasi sālavanaṃ pupphitaṃ sabbakālikaṃ.  || 685 ||
Vv_IV,1[=39].3    Yassa yass'; eva sālassa mūle tiṭṭhasi devate
     so so muñcati pupphāni onamitvā dumuttamo.  || 686 ||
Vv_IV,1[=39].4    Vāteritaṃ sālavanaṃ ādhutaṃ dijasevitaṃ
     vāti gandho disā sabbā rukkho mañjūsako yathā.  || 687 ||
Vv_IV,1[=39].5    Ghāyase taṃ sucigandhaṃ rūpaṃ passasi amānusaṃ
     devate pucchitācikkha kissa kammass'; idaṃ phalan ti.  || 688 ||
Vv_IV,1[=39].6    Ahaṃ manussesu manussabhūtā dāsī ayirakule ahuṃ
     buddhaṃ nisinnaṃ disvāna sālapupphehi okiriṃ.  || 689 ||
Vv_IV,1[=39].7    Vaṭaṃsakañ ca sukataṃ sālapupphamayaṃ ahaṃ
     buddhassa upanāmesiṃ pasannā sehi pāṇihi. || 690 ||
Vv_IV,1[=39].8    Tāhaṃ kammaṃ karitvāna kusalaṃ buddhavaṇṇitaṃ
     apetasokā sukhitā sampamodām'; anāmayā ti.  || 691 ||
                             Mañjeṭṭhaka-vimānaṃ


[page 058]
58                                  Itthivimāna
40 Pabhassaravimānavatthu
Vv_IV,2[=40].1        Pabhassaravaravaṇṇanibhe
         surattavatthanivāsane
         mahiddhike candanaruciragatte
         kā tvaṃ subhe devate vandase mamaṃ.  || 692 ||
Vv_IV,2[=40].2        Pallaṅko ca te mahaggho
         nānāratanacittito ruciro
         yattha tvaṃ nisinnā virocasi
         devarājā-r-iva Nandane vane.  || 693 ||
Vv_IV,2[=40].3    Kiṃ tvaṃ pure sucaritam ācarī bhadde
     kissa kammassa vipākaṃ anubhosi devalokasmiṃ
     devate pucchitācikkha kissa kammass'; idaṃ phalan ti.  || 694 ||
Vv_IV,2[=40].4        Piṇḍāya te carantassa
         mālaṃ phāṇitañ ca adadaṃ bhante
         tassa kammass'; idaṃ vipākaṃ
         anubhomi devalokasmiṃ.  || 695 ||
Vv_IV,2[=40].5        Hoti ca me anutāpo
         aparaddhaṃ dukkatañ ca me bhante
         sāhaṃ dhammaṃ nāssosiṃ
         sudesitaṃ dhammarājena.  || 696 ||
Vv_IV,2[=40].6        Taṃ taṃ vadāmi bhaddante
         yassa me anukampiyo
         koci dhammesu taṃ samādapetha
         sudesitaṃ dhammarājena.  || 697 ||
Vv_IV,2[=40].7    Yesaṃ atthi saddhā buddhe dhamme ca saṅgharatane ca
     te maṃ ativirocanti āyunā yasasā siriyā,  || 698 ||
Vv_IV,2[=40].8        Patāpena vaṇṇena uttaritarā
         aññe mahiddhikatarā mayā devā ti.  || 699 ||
                               Pabhassaravimānaṃ


[page 059]
59                                  Mañjeṭṭhakavagga
41 Nāgavimānavatthu
Vv_IV,3[=41].1        Alaṅkatā maṇikañcanācitaṃ
         suvaṇṇajālacittaṃ mahantaṃ
         abhiruyha gajavaraṃ sukappitaṃ
         idhāgamā vehāsayam antalikkhe. || 700 ||
Vv_IV,3[=41].2        Nāgassa dantesu duvesu nimmitā
         acchodikā paduminiyo suphullā
         padumesu ca turiyagaṇā pabhijjare
         imā ca naccanti manoharāyo.  || 701 ||
Vv_IV,3[=41].3        Dev 'iddhipattāsi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 702 ||
Vv_IV,3[=41].4        Bārāṇasiyaṃ upasaṅkamitvā
         buddhass'; ahaṃ vatthayugaṃ adāsiṃ
         pādāni vanditva chamā nisīdiṃ
         vittā v'; ahaṃ añjalikaṃ akāsiṃ.  || 703 ||
Vv_IV,3[=41].5       Buddho ca me kañcanasannibhattaco
         adesayī samudayadukkhaniccataṃ
         asaṅkhataṃ dukkhanirodhasassataṃ
         maggaṃ adesesi yato vijānisaṃ. || 704 ||
Vv_IV,3[=41].6        Appāyukī kālakatā tato cutā
         upapannā Tidasagaṇaṃ yasassinī
         Sakkass'; ahaṃ aññatarā pajāpatī
         Yasuttarā nāma disāsu vissutā ti.  || 705 ||
                                  Nāgavimānaṃ


[page 060]
60                                  Itthivimāna
42 Alomavimānavatthu
Vv_IV,4[=42].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 706 ||
Vv_IV,4[=42].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 707 ||
Vv_IV,4[=42].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 708 ||
Vv_IV,4[=42].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 709 ||
Vv_IV,4[=42].5    Ahañ ca Bārāṇasiyaṃ buddhassādiccabandhuno
     adāsiṃ sukkhakummāsaṃ pasannā sehi pāṇihi. || 710 ||
Vv_IV,4[=42].6    Sukkhāya aloṇikāya ca passa phalaṃ kummāsapiṇḍiyā
     Alomaṃ sukhitaṃ disvā ko puññaṃ na karissatī ti.  || 711 ||
Vv_IV,4[=42].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 712 ||


[page 061]
61                                  Mañjeṭṭhakavagga
Vv_IV,4[=42].8        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 713 ||
                                 Aloma-vimānaṃ

43 Kañjikadāyikāvimānavatthu
Vv_IV,5[=43].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 714 ||
Vv_IV,5[=43].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 715 ||
Vv_IV,5[=43].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 716 ||
Vv_IV,5[=43].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 717 ||
Vv_IV,5[=43].5    Ahaṃ Andhakavindasmiṃ buddhassādiccabandhuno
     adāsiṃ kolasampākaṃ kañjikaṃ teladhūpitaṃ.  || 718 ||
Vv_IV,5[=43].6    Pipphalyā lasuṇena ca missaṃ lāmañjakena ca
     adāsiṃ ujubhūtasmiṃ vippasannena cetasā.  || 719 ||
Vv_IV,5[=43].7    Yā mahesittaṃ kāreyya cakkavattissa rājino
     nāri sabbaṅgakalyāṇī bhattu cānomadassikā
     etassa kañjikadānassa kalaṃ nāgghati soḷasiṃ.  || 720 ||
Vv_IV,5[=43].8    Sataṃ nikkhā sataṃ assā sataṃ assatarīrathā
     sataṃ kaññāsahassāni āmuttamaṇikuṇṇalā
     etassa kañjikadānassa kalaṃ nāgghanti soḷasiṃ.  || 721 ||
Vv_IV,5[=43].9    Sataṃ Hemavatā nāgā īsādantā urūḷhavā
     suvaṇṇakacchā mātaṅgā hemakappanavāsasā
     etassa kañjikadānassa kalaṃ nāgghanti soḷasiṃ.  || 722 ||


[page 062]
62                                  Itthivimāna
Vv_IV,5[=43].10   Catunnam api dīpānaṃ issaraṃ yo 'dha kāraye
     etassa kañjikadānassa kalaṃ nāgghati soḷasin ti.  || 723 ||
                             Kañjikadāyikāvimānaṃ

44 Vihāravimānavatthu
Vv_IV,6[=44].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 724 ||
Vv_IV,6[=44].2    Tassā te naccamānāya aṅga-m-aṅgehi sabbaso
     dibbā saddā niccharanti savanīyā manoramā.  || 725 ||
Vv_IV,6[=44].3    Tassā te naccamānāya aṅga-m-aṅgehi sabbaso
     dibbā gandhā pavāyanti sucigandhā manoramā.  || 726 ||
Vv_IV,6[=44].4    Vivattamānā kāyena yā veṇīsu pilandhanā
     tesaṃ suyyati nigghoso turiye pañcaṅgike yathā.  || 727 ||
Vv_IV,6[=44].5    Vaṭamsakā vātadhutā vātena sampakampitā
     tesaṃ suyyati nigghoso turiye pañcaṅgike yathā.  || 728 ||
Vv_IV,6[=44].6    Yā pi te sirasmiṃ mālā sucigandhā manoramā
     vāti gandho disā sabbā rukkho mañjūsako yathā.  || 729 ||
Vv_IV,6[=44].7    Ghāyase taṃ sucigandhaṃ rūpaṃ passasi amānusaṃ
     devate pucchitācikkha kissa kammass'; idaṃ phalan ti.  || 730 ||
Vv_IV,6[=44].8        Sāvatthiyaṃ mayha sakhī bhadante
         saṅghassa kāresi mahāvihāraṃ
         tattha ppasannā aham ānumodiṃ
         disvā agārañ ca piyañ ca me taṃ.  || 731 ||


[page 063]
63                                  Mañjeṭṭhakavagga
Vv_IV,6[=44].9        Tāy'; eva me suddhanumodanāya
         laddhaṃ vimānabbhutadassaneyyaṃ
         samantato soḷasa yojanāni
         vehāsayaṃ gacchati iddhiyā mama.  || 732 ||
Vv_IV,6[=44].10   Kuṭāgārā nivesā me vibhattā bhāgaso mitā
     daddallamānā ābhanti samantā satayojanaṃ.  || 733 ||
Vv_IV,6[=44].11   Pokkharañño ca me ettha puthulomanisevitā
     acchodikā vippasannā soṇṇavālukasanthatā.  || 734 ||
Vv_IV,6[=44].12  Nānāpadumasañchannā puṇḍarīkasamotatā
     surabhī sampavāyanti manuññā māluteritā. || 735 ||
Vv_IV,6[=44].13   Jambuyo panasā tālā nāḷikeravanāni ca
     antonivesane jātā nānārukkhā aropimā. || 736 ||
Vv_IV,6[=44].14   Nānāturiyasaṅghuṭṭham accharāgaṇaghositaṃ
     yo pi maṃ supine passe so pi vitto siyā naro.  || 737 ||
Vv_IV,6[=44].15   Etādisaṃ abbhutadassaneyyaṃ vimānam sabbato pabhaṃ
     mama kammehi nibbattaṃ alaṃ puññāni kātave ti. || 738 ||
Vv_IV,6[=44].16       Tāy'; eva te suddhanumodanāya
         laddhaṃ vimānabbhutadassaneyyaṃ
         yā c'; eva sā dānam adāsi nārī
         tassā gatiṃ brūhi kuhiṃ upapannā sā ti.  || 739 ||
Vv_IV,6[=44].17       Yā sā ahu mayha sakhī bhadante
         saṅghassa kāresi mahāvihāraṃ
         viññātadhammā sā adāsi dānaṃ
         upapannā Nimmānaratīsu devesu. || 740 ||
Vv_IV,6[=44].18       Pajāpatī tassa Sunimmitassa
         acintiyo kammavipāka tassā
         yam etaṃ pucchasi kuhiṃ upapannā sā
         tan te viyākāsim anaññathā ahan ti. || 741 ||
Vv_IV,6[=44].19       Tena h'; aññe pi samādapetha
         saṅghassa dānāni dadātha vittā
         dhammañ ca suṇātha pasannamānasā
         sudullabho laddho manussalābho.  || 742 ||
Vv_IV,6[=44].20       Yaṃ maggaṃ maggādhipatī adesayi
         brahmassaro kañcanasannibhattaco
         saṅghassa dānāni dadātha vittā
         mahapphalā yattha bhavanti dakkhiṇā.  || 743 ||


[page 064]
64                                  Itthivimāna
Vv_IV,6[=44].21       Ye puggalā aṭṭha sataṃ pasatthā
         cattāri etāni yugāni honti
         te dakkhiṇeyyā sugatassa sāvakā
         etesu dinnāni mahapphalāni.  || 744 ||
Vv_IV,6[=44].22   Cattāro ca paṭipannā cattāro ca phale ṭhitā
     esa saṅgho ujubhūto paññāsīlasamāhito.  || 745 ||
Vv_IV,6[=44].23   Yajamānānaṃ manussānaṃ puññapekkhāna pāṇinaṃ
     karotaṃ opadhikaṃ puññaṃ saṅghe dinnaṃ mahapphalaṃ.  || 746 ||
Vv_IV,6[=44].24       Eso hi saṅgho vipulo mahaggato
         es'; appameyyo udadhīva sāgaro
         ete hi seṭṭhā naravīrasāvakā
         pabhaṅkarā dhammam udīrayanti.  || 747 ||
Vv_IV,6[=44].25       Tesaṃ sudinnaṃ suhutaṃ suyiṭṭhaṃ
         ye saṅgham uddissa dadanti dānaṃ
         sā dakkhiṇā saṅghagatā patiṭṭhitā
         mahapphalā lokavidūna vaṇṇitā.  || 748 ||
Vv_IV,6[=44].26       Etādisaṃ yaññam anussarantā
         ye vedajātā vicaranti loke
         vineyya maccheramalaṃ samūlaṃ
         aninditā saggam upenti ṭhānan ti.  || 749 ||
                                 Vihāravimānaṃ
                               Bhāṇavāraṃ dutiyaṃ


[page 065]
65                                  Mañjeṭṭhakavagga
45 Caturitthivimānavatthu
Vv_IV,7[=45].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 750 ||
Vv_IV,7[=45].2    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 751 ||
Vv_IV,7[=45].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā {pabhāsatī ti}.  || 752 ||
Vv_IV,7[=45].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 753 ||


[page 066]
66                                  Itthivimāna
Vv_IV,7[=45].5        Indīvarānaṃ hatthakam ahaṃ adāsiṃ
         bhikkhuno piṇḍāya carantassa
         Esikānaṃ unnatasmiṃ
         nagaravare Paṇṇakate ramme.  || 754 ||
Vv_IV,7[=45].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 755 ||
Vv_IV,7[=45].7        Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 756 ||
Vv_IV,7[=45].8-11  Abhikkantena vaṇṇena . . . pe . . .
         yassa kammass'; idaṃ phalaṃ:  || 757-760 ||
Vv_IV,7[=45].12       Nīluppalahatthakam ahaṃ adāsiṃ
         bhikkhuno piṇḍāya carantassa
         Esikānaṃ unnatasmiṃ
         nagaravare Paṇṇakate ramme.  || 761 ||
Vv_IV,7[=45].13-14  Tena m'; etādiso vaṇṇo . . . pe . . .
         vaṇṇo ca me sabbadisā pabhāsatī ti.
      (=  vv. 6-7 above)  || 762-763 ||
Vv_IV,7[=45].15-18  Abhikkantena vaṇṇena . . . pe . . .
         yassa kammass'; idaṃ phalaṃ:
     (= vv. 1-4 above)  || 764-767 ||
Vv_IV,7[=45].19       Odātamūlakaṃ harītapattaṃ
         udakasmiṃ sare jātam ahaṃ adāsiṃ
         Esikānaṃ unnatasmiṃ
         nagaravare Paṇṇakate ramme.  || 768 ||
Vv_IV,7[=45].20-21     Tena m'; etādiso vaṇṇo . . . pe . . .
         vaṇṇo ca me sabbadisā pabhāsatī ti.
      (=  vv. 6-7 above)  || 769-770 ||
Vv_IV,7[=45].22-25  Abhikkantena vaṇṇena . . . pe . . .
      yassa kammass'; idam phalam:
      (=  vv. 1-4 above)  || 771-774 ||
Vv_IV,7[=45].26       Ahaṃ Sumanā sumanassa sumanamakuḷāni
         dantavaṇṇāni ahaṃ adāsiṃ
         bhikkhuno piṇḍāya carantassa
         Esikānaṃ unnatasmiṃ
         nagaravare Paṇṇakate ramme.  || 775 ||


[page 067]
67                                  Mañjeṭṭhakavagga
Vv_IV,7[=45].27-28  Tena m'; etādiso vaṇṇo . . . pe . . .
         vaṇṇo ca me sabbadisā pabhāsatī ti.
      (=  vv. 6-7 above)  || 776-777 ||
                               Caturitthivimānaṃ

46 Ambavimānavatthu
Vv_IV,8[=46].1    Dibban te ambavanaṃ rammaṃ pāsād'; ettha mahallako
     nānāturiyasaṅghuṭṭho accharāgaṇaghosito.  || 778 ||
Vv_IV,8[=46].2    Padīpo c'; ettha jalati niccaṃ sovaṇṇayo mahā
     dussaphalehi rukkhehi samantā parivārito.  || 779 ||
Vv_IV,8[=46].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 780 ||
Vv_IV,8[=46].4        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 781 ||
Vv_IV,8[=46].5    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 782 ||
Vv_IV,8[=46].6        Ahaṃ manussesu manussabhūtā
         purimāya jātiyā manussaloke
     vihāraṃ saṅghassa kāresiṃ ambehi parivāritaṃ.  || 783 ||
Vv_IV,8[=46].7    Pariyosite vihāre kārente niṭṭhite mahe
     ambe acchādayitvāna katvā dussamaye phale,  || 784 ||
Vv_IV,8[=46].8    Padīpaṃ tattha jāletvā bhojayitvā gaṇuttamaṃ
     niyyādesiṃ taṃ saṅghassa pasannā sehi pāṇihi. || 785 ||
Vv_IV,8[=46].9    Tena me ambavanaṃ rammaṃ pāsād'; ettha mahallako
     nānāturiyasaṅghuṭṭho accharāgaṇaghosito.  || 786 ||


[page 068]
68                                  Itthivimāna
Vv_IV,8[=46].10   Padīpo c'; ettha jalati niccaṃ sovaṇṇayo mahā
     dussaphalehi rukkhehi samantā parivārito.  || 787 ||
Vv_IV,8[=46].11   Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 788 ||
Vv_IV,8[=46].12       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 789 ||
                                  Ambavimānaṃ

47 Pītavimānavatthu
Vv_IV,9[=47].1    Pītavatthe pītadhaje pītālaṅkārabhūsite
     pītacandanalittaṅge pītuppalamālinī, || 790 ||
Vv_IV,9[=47].2    Pītapāsādasayane pītāsane pītabhājane
     pītachatte pītarathe pītasse pītavījane, || 791 ||
Vv_IV,9[=47].3    Kiṃ kammam akarī bhadde pubbe mānusake bhave
     devate pucchitācikkha kissa kammass'; idaṃ phalan ti.  || 792 ||
Vv_IV,9[=47].4    Kosātakī nāma lat'; atthi bhante tittikā anabhijjhitā
     tassā cattāri pupphāni thūpaṃ abhihariṃ ahaṃ.  || 793 ||
Vv_IV,9[=47].5    Satthu sarīraṃ uddissa vippasannena cetasā
     nāssa maggaṃ avekkhissaṃ na taggamanasā satī.  || 794 ||
Vv_IV,9[=47].6    Tato maṃ avadhī gāvī thūpaṃ appattamānasaṃ
     tañ cāhaṃ abhisañceyyaṃ bhiyyo nūna ito siyā.  || 795 ||
Vv_IV,9[=47].7    Tena kammena devinda Maghavā devakuñjara
     pahāya mānusaṃ dehaṃ tava sahavyatam āgatā ti.  || 796 ||


[page 069]
69                                  Mañjeṭṭhakavagga
Vv_IV,9[=47].8    Idaṃ sutvā Tidasādhipati Maghavā devakuñjaro
     Tāvatiṃse pasādento Mātaliṃ etad abravi: || 797 ||
Vv_IV,9[=47].9    Passa Mātali accheraṃ cittaṃ kammaphalaṃ idaṃ
     appakam pi kataṃ deyyaṃ puññaṃ hoti mahapphalaṃ.  || 798 ||
Vv_IV,9[=47].10   Natthi citte pasannamhi appakā nāma dakkhiṇā
     tathāgate vā sambuddhe atha vā tassa sāvake.  || 799 ||
Vv_IV,9[=47].11   Ehi Mātali amhe pi bhiyyo bhiyyo mahemase
     tathāgatassa dhātuyo sukho puññānam uccayo.  || 800 ||
Vv_IV,9[=47].12   Tiṭṭhante nibbute cāpi same citte samaṃ phalaṃ
     cetopaṇidhihetu hi sattā gacchanti suggatiṃ.  || 801 ||
Vv_IV,9[=47].13   Bahunnaṃ vata atthāya uppajjanti tathāgatā
     yattha kāraṃ karitvāna saggaṃ gacchanti dāyakā ti.  || 802 ||
                                  Pītavimānaṃ

48 Ucchuvimānavatthu
Vv_IV,10[=48].1        Obhāsayitvā paṭhaviṃ sadevakaṃ
         atirocasi candimasūriyā viya
         siriyā ca vaṇṇena yasena tejasā
         Brahmā va deve Tidase sa-h-Indake. || 803 ||


[page 070]
70                                  Itthivimāna
Vv_IV,10[=48].2        Pucchāmi taṃ uppalamāladhārinī
         āveḷinī kañcanasannibhattace
         alaṅkate uttamavatthadhārinī
         kā tvaṃ subhe devate vandase mamaṃ. || 804 ||
Vv_IV,10[=48].3        Kiṃ tvaṃ pure kammam akāsi attanā
         manussabhūtā purimāya jātiyā
         dānaṃ suciṇṇaṃ atha sīlasaññamaṃ
         kenūpapannā sugatiṃ yasassinī
         devate pucchitācikkha kissa kammass'; idaṃ phalan ti. || 805 ||
Vv_IV,10[=48].4        Idāni bhante imam eva gāmaṃ
         piṇḍāya amhāka gharaṃ upāgami
         tato te ucchussa adāsi khaṇḍikaṃ
         pasannacittā atulāya pītiyā.  || 806 ||
Vv_IV,10[=48].5        Sassu ca pacchā anuyuñjate mamaṃ:
         kahan nu ucchuṃ vadhuke avākiri.
         Na chaḍḍitaṃ no pana khāditaṃ mayā
         santassa bhikkhussa sayaṃ adās'; ahaṃ. || 807 ||
Vv_IV,10[=48].6        Tuyhaṃ nv idaṃ issariyaṃ atho mama,
         iti ssā sassu paribhāsate mamaṃ
         leḍḍuṃ gahetvā pahāraṃ adāsi me
         tato cutā kālakatāmhi devatā.  || 808 ||
Vv_IV,10[=48].7        Tad eva kammaṃ kusalaṃ kataṃ mayā
         sukhañ ca kammaṃ anubhomi attanā
         devehi saddhiṃ paricārayām'; ahaṃ
         modām'; ahaṃ kāmaguṇehi pañcahi.  || 809 ||
Vv_IV,10[=48].8        Tad eva kammaṃ kusalaṃ kataṃ mayā
         sukhañ ca kammaṃ anubhomi attanā
         devindaguttā Tidasehi rakkhitā
         samappitā kāmaguṇehi pañcahi.  || 810 ||
Vv_IV,10[=48].9        Etādisaṃ puññaphalaṃ anappakaṃ
         mahāvipākā mama ucchudakkhiṇā
         devehi saddhiṃ paricārayām'; ahaṃ
         modām'; ahaṃ kāmaguṇehi pañcahi.  || 811 ||
Vv_IV,10[=48].10       Etādisaṃ puññaphalaṃ anappakaṃ
         mahājutīkā mama ucchudakkhiṇā
         devindaguttā Tidasehi rakkhitā
         sahassanetto-r-iva Nandane vane.  || 812 ||


[page 071]
71                                  Mañjeṭṭhakavagga
Vv_IV,10[=48].11       Tuvañ ca bhante anukampakaṃ viduṃ
         upecca vandiṃ kusalañ ca pucchisaṃ
         tato te ucchussa adāsi khaṇḍikaṃ
         pasannacittā atulāya pītiyā ti.  || 813 ||
                                 Ucchuvimānaṃ

49 Vandanavimānavatthu
Vv_IV,11[=49].1    Abhikkantena vaṇṇena yā tvaṃ tiṭṭhasi devate
     obhāsentī disā sabbā osadhī viya tārakā,  || 814 ||
Vv_IV,11[=49].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 815 ||


[page 072]
72                                  Itthivimāna
Vv_IV,11[=49].3        Pucchāmi taṃ devi mahānubhāve
         manussabhūtā kim akāsi puññaṃ
         kenāsi evaṃ jalitānubhāvā
         vaṇṇo ca te sabbadisā pabhāsatī ti.  || 816 ||
Vv_IV,11[=49].4    Sā devatā attamanā Moggallānena pucchitā
     pañhaṃ puṭṭhā viyākāsi yassa kammass'; idaṃ phalaṃ:  || 817 ||
Vv_IV,11[=49].5        Ahaṃ manussesu manussabhūtā
         disvāna samaṇe sīlavante
         pādāni vanditva manaṃ pasādayiṃ
         vittā c'; ahaṃ añjalikaṃ akāsiṃ.  || 818 ||
Vv_IV,11[=49].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 819 ||
Vv_IV,11[=49].7       Akkhāmi te bhikkhu mahānubhāva
         manussabhūtā yam akāsi puññaṃ
         ten'; amhi evaṃ jalitānubhāvā
         vaṇṇo ca me sabbadisā pabhāsatī ti.  || 820 ||
                                 Vandanavimānaṃ

50 Rajjumālāvimānavatthu
Vv_IV,12[=50].1    Abhikkantena vaṇṇena yā tvaṃ tiṭṭhasi devate
     hatthe pāde ca viggayha naccasi suppavādite.  || 821 ||
Vv_IV,12[=50].2    Tassā te naccamānāya aṅga-m-aṅgehi sabbaso
     dibbā saddā niccharanti savanīyā manoramā.  || 822 ||
Vv_IV,12[=50].3    Tassā te naccamānāya aṅga-m-aṅgehi sabbaso
     dibbā gandhā pavāyanti sucigandhā manoramā.  || 823 ||
Vv_IV,12[=50].4    Vivattamānā kāyena yā veṇīsu pilandhanā
     tesaṃ suyyati nigghoso turiye pañcaṅgike yathā.  || 824 ||
Vv_IV,12[=50].5    Vaṭamsakā vātadhutā vātena sampakampitā
     tesaṃ suyyati nigghoso turiye pañcaṅgike yathā.  || 825 ||
Vv_IV,12[=50].6    Yā pi te sirasmiṃ mālā sucigandhā manoramā
     vāti gandho disā sabbā rukkho mañjūsako yathā.  || 826 ||


[page 073]
73                                  Mañjeṭṭhakavagga
Vv_IV,12[=50].7    Ghāyase taṃ sucigandhaṃ rūpaṃ passasi amānusaṃ
     devate pucchitācikkha kissa kammass'; idaṃ phalan ti.  || 827 ||
Vv_IV,12[=50].8    Dāsī ahaṃ pure āsiṃ Gayāyaṃ brāhmaṇass'; ahaṃ
     appapuññā alakkhikā Rajjumālā ti maṃ vidū. || 828 ||
Vv_IV,12[=50].9    Akkosānaṃ vadhānañ ca tajjanāya ca ukkatā
     kuṭaṃ gahetvā nikkhamma gacchiṃ udakahāriyā. || 829 ||
Vv_IV,12[=50].10   Vipathe kuṭaṃ nikkhipitvā vanasaṇḍaṃ upāgamiṃ:
     idh'; evāhaṃ marissāmi kvattho pi jīvitena me.  || 830 ||
Vv_IV,12[=50].11   Daḷhaṃ pāsaṃ karitvāna āsumbhitvāna pādape
     tato disā vilokesiṃ: ko nu kho vanam assito. || 831 ||
Vv_IV,12[=50].12   Tatth'; addasāsiṃ sambuddhaṃ sabbalokahitaṃ muniṃ
     nisinnaṃ rukkhamūlasmiṃ jhāyantaṃ akutobhayaṃ.  || 832 ||
Vv_IV,12[=50].13   Tassā me ahu saṃvego abbhuto lomahaṃsano:
     ko nu kho vanam assito manusso udāhu devatā.  || 833 ||
Vv_IV,12[=50].14   Pāsādikaṃ pasādanīyaṃ vanā nibbanam āgataṃ
     disvā mano me pasīdi, nāyaṃ yādisak'; īdiso. || 834 ||
Vv_IV,12[=50].15   Guttindriyo jhānarato abahiggatamānaso
     hito sabbassa lokassa buddho so 'yaṃ bhavissati.  || 835 ||
Vv_IV,12[=50].16   Bhayabheravo durāsado sīho va guham assito
     dullabhāyaṃ dassanāya pupphaṃ odumbaraṃ yathā.  || 836 ||
Vv_IV,12[=50].17   So maṃ mudūhi vācāhi ālapitvā tathāgato
     Rajjumāle ti maṃ voca saraṇaṃ gaccha tathāgataṃ.  || 837 ||
Vv_IV,12[=50].18   Tāhaṃ giraṃ suṇitvāna nelaṃ atthavatiṃ suciṃ
     saṇhaṃ muduñ ca vagguñ ca sabbasokāpanūdanaṃ. || 838 ||
Vv_IV,12[=50].19   Kallacittañ ca maṃ ñatvā pasannaṃ suddhamānasaṃ
     hito sabbassa lokassa anusāsi tathāgato.  || 839 ||
Vv_IV,12[=50].20   Idaṃ dukkhan ti maṃ voca ayaṃ dukkhassa sambhavo
     ayaṃ nirodho maggo ca añjaso amatogadho.  || 840 ||
Vv_IV,12[=50].21   Anukampakassa kusalassa ovādamhi ahaṃ ṭhitā
     ajjhagā amataṃ santiṃ nibbānaṃ padam accutaṃ.  || 841 ||
Vv_IV,12[=50].22   Sāhaṃ avaṭṭhitā pemā dassane avikampinī
     mūlajātāya saddhāya dhītā buddhassa orasā.  || 842 ||


[page 074]
74                                  Itthivimāna
Vv_IV,12[=50].23   Sāhaṃ ramāmi kīḷāmi modāmi akutobhayā
     dibbaṃ mālaṃ dhārayāmi pivāmi madhu maddavaṃ. || 843 ||
Vv_IV,12[=50].24   Saṭṭhi turiyasahassāni paṭibodhaṃ karonti me:
     Ālambo Gaggaro Bhīmo Sadhuvādī ca Saṃsayo  || 844 ||
Vv_IV,12[=50].25   Pokkharo ca Suphasso ca Vīṇāmokkhā ca nāriyo
     Nandā c'; eva Sunandā ca Soṇadinnā Sucimhitā  || 845 ||
Vv_IV,12[=50].26   Alambusā Missakesī ca Puṇḍarīkātidāruṇī
     Eṇiphassā Suphassā ca Subhaddā Muduvādinī  || 846 ||
Vv_IV,12[=50].27   Etā c'; aññā ca seyyāse accharānaṃ pabodhikā
     tā maṃ kālen'; upāgantvā abhibhāsanti devatā:  || 847 ||
Vv_IV,12[=50].28   Handa naccāma gāyāma handa taṃ ramayāmase
     na-y-idaṃ akatapuññānaṃ katapuññānam ev'; idaṃ.  || 848 ||
Vv_IV,12[=50].29   Asokaṃ Nandanaṃ rammaṃ Tidasānaṃ mahāvanaṃ
     sukhaṃ akatapuññānaṃ idha natthi parattha ca
     sukhañ ca katapuññānaṃ idha c'; eva parattha ca.  || 849 ||
Vv_IV,12[=50].30   Tesaṃ sahavyakāmānaṃ kattabbaṃ kusalaṃ bahuṃ
     katapuññā hi modanti sagge bhogasamaṅgino.  || 850 ||
Vv_IV,12[=50].31   Bahunnaṃ vata atthāya uppajjanti tathāgatā
     dakkhiṇeyyā manussānaṃ puññakkhettānam ākarā
     yattha kāraṃ karitvāna sagge modanti dāyakā ti.  || 851 ||
                               Rajjumālāvimānaṃ


[page 075]
75                                  Mañjeṭṭhakavagga
[FOOTNOTES]


[page 076]
76                                  Itthivimāna
     Tass'; uddānaṃ:
     Mañjeṭṭhā Pabhassarā nāgā Alomā kañjikadāyikā
     vihāra-caturitthambā pītā ucchu-vandana-Rajjumālā;
     vaggo tena pavuccatī ti.
                   Itthivimāne catuttho vaggo
                   MAÑJEṬṬHAKAVAGGO CATUTTHO


[page 077]
                                      77
                                2 PURISAVIMĀNA
                               V-MAHĀRATHAVAGGA
51 Maṇḍūkadevaputtavimānavatthu
Vv_V,1[=51].1    Ko me vandati pādāni iddhiyā yasasā jalaṃ
     abhikkantena vaṇṇena sabbā obhāsayaṃ disā ti.  || 852 ||
Vv_V,1[=51].2    Maṇḍūko 'haṃ pure āsiṃ udake vārigocaro
     tava dhammaṃ suṇantassa avadhī vacchapālako.  || 853 ||
Vv_V,1[=51].3    Muhuttaṃ cittappasādassa iddhiṃ passa yasañ ca me
     ānubhāvañ ca me passa vaṇṇaṃ passa jutiñ ca me:  || 854 ||
Vv_V,1[=51].4    Ye ca te dīgham addhānaṃ dhammaṃ assosuṃ Gotama
     pattā te acalaṭṭhānaṃ yattha gantvā na socare ti.  || 855 ||
                            Maṇḍūkadevaputtavimānaṃ

52 Revatīvimānavatthu
Vv_V,2[=52].1    Cirappavāsiṃ purisam dūrato sotthim āgataṃ
     ñātimittā suhajjā ca abhinandanti āgataṃ.  || 856 ||


[page 078]
78                                  Purisavimāna
Vv_V,2[=52].2    Tath'; eva katapuññam pi asmā lokā paraṃ gataṃ
     puññāni paṭigaṇhanti piyaṃ ñātī va āgataṃ.  || 857 ||
Vv_V,2[=52].3        Uṭṭhehi Revate supāpadhamme
         āparutaṃ dvāraṃ adānasīle
         nessāma taṃ yattha thunanti duggatā
         samappitā nerayikā dukkhenā ti. || 858 ||
Vv_V,2[=52].4        Icc eva vatvāna Yamassa dūtā
         te dve yakkhā lohitakkhā brahantā
         paccekabāhāsu gahetvā Revatiṃ
         pakkāmayuṃ devagaṇassa santike.  || 859 ||
Vv_V,2[=52].5        Ādiccavaṇṇaṃ ruciraṃ pabhassaraṃ
         vyamhaṃ subhaṃ kañcanajālachannaṃ
         kass'; etam ākiṇṇajanaṃ vimānaṃ
         suriyassa raṃsī-r-iva jotamānaṃ.  || 860 ||
Vv_V,2[=52].6        Nārīgaṇā candanasāralittā
         ubhato vimānaṃ upasobhayanti
         taṃ dissati suriyasamānavaṇṇaṃ
         ko modati saggappatto vimāne ti.  || 861 ||
Vv_V,2[=52].7        Bārāṇasiyaṃ Nandiyo nāmāsi upāsako
         amaccharī dānapatī vadaññū;
         tass'; etam ākiṇṇajanaṃ vimānaṃ
         suriyassa raṃsī-r-iva jotamānaṃ.  || 862 ||
Vv_V,2[=52].8        Nārīgaṇā candanasāralittā
         ubhato vimānaṃ upasobhayanti
         taṃ dissati suriyasamānavaṇṇaṃ
         so modati saggappatto vimāne ti.  || 863 ||
Vv_V,2[=52].9        Nandiyassāhaṃ bhariyā
         agārinī sabbakulassa issarā
         bhattu vimāne ramissāmi dān'; ahaṃ
         na patthaye nirayaṃ dassanāyā ti. || 864 ||
Vv_V,2[=52].10       Eso te nirayo supāpadhamme
         puññaṃ tayā akataṃ jīvaloke
         na hi maccharī rosako pāpadhammo
         saggūpagānaṃ labhati sahavyatan ti.  || 865 ||
Vv_V,2[=52].11   Kin nu gūthañ ca muttañ ca asucī paṭidissati
     duggandhaṃ kim idaṃ mīḷhaṃ kim etaṃ upavāyatī ti. || 866 ||
Vv_V,2[=52].12   Esa Saṃsavako nāma gambhīro sataporiso
     yattha vassasahassāni tuvaṃ paccasi Revate ti.  || 867 ||


[page 079]
79                                  Mahārathavagga
Vv_V,2[=52].13   Kin nu kāyena vācāya manasā dukkataṃ kataṃ
     kena Saṃsavako laddho gambhīro sataporiso ti. || 868 ||
Vv_V,2[=52].14   Samaṇe brāhmaṇe cāpi aññe vā pi vanibbake
     musāvādena vañcesi taṃ pāpaṃ pakataṃ tayā.  || 869 ||
Vv_V,2[=52].15   Tena Saṃsavako laddho gambhīro sataporiso
     tattha vassasahassāni tuvaṃ paccasi Revate.  || 870 ||
Vv_V,2[=52].16       Hatthe pi chindanti atho pi pāde
         kaṇṇe pi chindanti atho pi nāsaṃ
         atho pi kākoḷagaṇā samecca
         saṅgamma khādanti viphandamānan ti.  || 871 ||
Vv_V,2[=52].17   Sādhu kho maṃ paṭinetha kāhāmi kusalaṃ bahuṃ
     dānena samacariyāya saññamena damena ca
     yaṃ katvā sukhitā honti na ca pacchānutappare ti.  || 872 ||
Vv_V,2[=52].18   Pure tvaṃ pamajjitvā idāni paridevasi
     sayaṃ katānaṃ kammānaṃ vipākaṃ anubhossasī ti. || 873 ||
Vv_V,2[=52].19       Ko devalokato manussalokaṃ
         gantvāna puṭṭho me evaṃ vadeyya:
         nikkhittadaṇḍesu dadātha dānaṃ
         acchādanaṃ sayanam ath'; annapānaṃ
         na hi maccharī rosako pāpadhammo
         saggūpagānaṃ labhati sahavyatan ti.  || 874 ||
Vv_V,2[=52].20   Sāhaṃ nūna ito gantvā yoniṃ laddhāna mānusiṃ
     vadaññū sīlasampannā kāhāmi kusalaṃ bahuṃ
     dānena samacariyāya saññamena damena ca.  || 875 ||
Vv_V,2[=52].21   Ārāmāni ca ropissaṃ dugge saṅkamanāni ca
     papañ ca udapānañ ca vippasannena cetasā.  || 876 ||
Vv_V,2[=52].22   Cātuddasiṃ pañcadasiṃ yā ca pakkhassa aṭṭhamī
     pāṭihāriyapakkhañ ca aṭṭhaṅgasusamāgataṃ  || 877 ||
Vv_V,2[=52].23   Uposathaṃ upavasissaṃ sadā sīlesu saṃvutā
     na ca dāne pamajjissaṃ sāmaṃ diṭṭhaṃ idaṃ mayā ti.  || 878 ||
Vv_V,2[=52].24   Icc evaṃ vippalapantiṃ phandamānaṃ tato tato
     khipiṃsu niraye ghore uddhapādaṃ avaṃsiraṃ.  || 879 ||
Vv_V,2[=52].25       Ahaṃ pure maccharinī ahosiṃ
         paribhāsikā sumaṇabrāhmaṇānaṃ
         vitathena sāmikaṃ vañcayitvā
         paccām'; ahaṃ niraye ghorarūpe ti.  || 880 ||
                                 Revatīvimānaṃ


[page 080]
80                                  Purisavimāna
53 Chattamāṇavakavimānavatthu
Vv_V,3[=53].1        Yo vadataṃ pavaro manujesu
         Sakyamunī bhagavā katakicco
         pāragato balaviriya-samaṅgī
         taṃ sugataṃ saraṇattham upehi.  || 881 ||
Vv_V,3[=53].2        Rāgavirāgam anejam asokaṃ
         dhammam asaṅkhatam appaṭikūlaṃ
         madhuram imaṃ paguṇaṃ suvibhattaṃ
         dhammam imaṃ saraṇattham upehi.  || 882 ||


[page 081]
81                                  Mahārathavagga
Vv_V,3[=53].3        Yattha ca dinnamahapphalam āhu
         catusu sucīsu purisayugesu
         aṭṭha ca puggaladhammadasā te
         saṅgham imaṃ saraṇattham upehi.  || 883 ||
Vv_V,3[=53].4       Na tathā tapati nabhasmiṃ suriyo
         cando ca na bhāsati na phusso
         yathātulam idaṃ mahappabhāsaṃ
         ko nu tvaṃ Tidivā mahiṃ upāgā. || 884 ||
Vv_V,3[=53].5        Chindati ca raṃsi pabhaṅkarassa
         sādhikavīsativojanāni ābhā
         rattim pi ca yathā divaṃ karoti
         parisuddhaṃ vimalaṃ subhaṃ vimānaṃ.  || 885 ||
Vv_V,3[=53].6        Bahupadumavicitrapuṇḍarīkaṃ
         vokiṇṇaṃ kusumehi nekacittaṃ
         arajavirajahemajālacchannaṃ
         ākāse tapati yathā pi suriyo. || 886 ||
Vv_V,3[=53].7        Rattambarapītavāsasāhi
         agarupiyaṅgucandanussadāhi
         kañcanatanusannibhattacāhi
         paripūraṃ gaganaṃ va tārakāhi.  || 887 ||
Vv_V,3[=53].8        Naranāriyo bahuk'; ettha nekavaṇṇā
         kusumavibhūsitābharaṇ'; ettha sumanā
         anilapamuñcitā pavanti surabhiṃ.
         tapanīyavitatā suvaṇṇacchādanā. || 888 ||
Vv_V,3[=53].9        Kissa saṃyamassa ayaṃ vipāko
         kenāsi kammaphalen'; idhūpapanno
         yathā ca te adhigatam idaṃ vimānaṃ
         tad anupadaṃ avacāsi iṅgha puṭṭho ti.  || 889 ||
Vv_V,3[=53].10       Yam idha pathe samecca māṇavena
         satthānusāsi anukampamāno
         tava ratanavarassa dhammaṃ sutvā
         karissāmī ti ca bravittha Chatto,  || 890 ||
Vv_V,3[=53].11       Jinavarapavaraṃ upemi saraṇaṃ
         dhammañ cāpi tath'; eva bhikkhusaṅghaṃ,
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 891 ||
Vv_V,3[=53].12   Mā ca pāṇavadhaṃ vividhaṃ carassu asuciṃ
     na hi pāṇesu asaññataṃ avaṇṇayiṃsu sappaññā-
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 892 ||


[page 082]
82                                  Purisavimāna
Vv_V,3[=53].13       Mā ca parajanassa rakkhitam pi
         ādātabbam amaññittha adinnaṃ
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 893 ||
Vv_V,3[=53].14       Mā ca parajanassa rakkhitāyo
         parabhariyā agamā anariyam etaṃ
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 894 ||
Vv_V,3[=53].15       Mā ca vitathaṃ aññathā abhāṇi
         na hi musāvādaṃ avaṇṇayiṃsu sapaññā
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 895 ||
Vv_V,3[=53].16       Yena ca purisassa apeti saññā
         taṃ majjaṃ parivajjayassu sabbaṃ
         no ti paṭhamaṃ avocāhaṃ bhante
         pacchā te vacanaṃ tath'; ev'; akāsiṃ.  || 896 ||
Vv_V,3[=53].17       Svāhaṃ idha pañca sikkhā karitvā
         paṭipajjitvā tathāgatassa dhamme
         dvepatham agamāsiṃ coramajjhe
         te maṃ tattha vadhiṃsu bhogahetu.  || 897 ||
Vv_V,3[=53].18       Ettakam idaṃ anussarāmi kusalaṃ
         tato paraṃ na me vijjati aññaṃ
         tena sucaritena kammunāhaṃ
         upapanno Tidivesu kāmakāmī.  || 898 ||
Vv_V,3[=53].19       Passa khaṇamuhuttasaññamassa
         anudhammapaṭipattiyā vipākaṃ
         jalam iva yasasā samekkhamānā
         bahukā maṃ pihayanti hīnakāmā. || 899 ||
Vv_V,3[=53].20       Passa katipayāya desanāya
         sugatiñ c'; amhi gato sukhañ ca patto
         ye ca te satataṃ suṇanti dhammaṃ
         maññe te amataṃ phusanti khemaṃ.  || 900 ||
Vv_V,3[=53].21       Appakam pi kataṃ mahāvipākaṃ
         vipulaṃ hoti tathāgatassa dhamme
         passa katapuññatāya Chatto
         obhāseti paṭhaviṃ yathā pi suriyo. || 901 ||
Vv_V,3[=53].22       Kim idaṃ kusalaṃ ācarema
         icc eke hi samecca mantayanti
         te mayaṃ punar eva laddha mānusattaṃ
         paṭipannā viharemu sīlavanto.  || 902 ||


[page 083]
83                                  Mahārathavagga
Vv_V,3[=53].23      Bahukāro m'; anukampako ca satthā
         iti me sati agamā divādivassa
         svāhaṃ upagato 'mhi saccanāmaṃ
         anukampassu puna pi suṇemu dhammaṃ.  || 903 ||
Vv_V,3[=53].24       Ye 'dha pajahanti kāmarāgaṃ
         bhavarāgānusayañ ca pahāya mohaṃ
         na ca te puna upenti gabbhaseyyaṃ
         parinibbānagatā hi sītibhūtā ti.  || 904 ||
                             Chattamāṇavakavimānaṃ


[page 084]
84                                  Purisavimāna
54 Kakkaṭarasadāyakavimānavatthu
Vv_V,4[=54].1        Uccam idaṃ maṇithūṇaṃ vimānaṃ
         samantato dvāvasayojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 905 ||


[page 085]
85                                  Mahārathavagga
Vv_V,4[=54].2        Tatth'; acchasi pivasi khādasī ca
         dibbā ca vīṇā pavadanti vaggū
         dibbā rasā kāmaguṇ'; ettha pañca
         nāriyo ca naccanti suvaṇṇachannā. || 906 ||
Vv_V,4[=54].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 907 ||
Vv_V,4[=54].4        Pucchāmi taṃ deva mahānubhāva
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 908 ||
Vv_V,4[=54].5    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 909 ||
Vv_V,4[=54].6    Satisamuppādakaro dvāre kakkaṭako ṭhito
     niṭṭhito jātarūpassa sobhati dasapādako.  || 910 ||
Vv_V,4[=54].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 911 ||
Vv_V,4[=54].8        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 912 ||
                          Kakkaṭarasadāyaka-vimānaṃ


[page 086]
86                                  Purisavimāna
     Anantaraṃ pañcavimānaṃ yathā Kakkaṭarasadāyakavimānaṃ tathā vitthāretabbaṃ.
55 Dvārapālakavimānavatthu
[Verses 1-5 and 7-8 of No. 54 are repeated in Nos.
55-59 though they do not always bear the same numbers as
in No. 54. The repeated verses are not reproduced here.]
Vv_V,5[=55].1-5   As in No. 54  || 913-917 ||
Vv_V,5[=55].6        Dibbaṃ mamaṃ vassasahassam āyu
         vācābhigītaṃ manasā pavattitaṃ
         ettāvatā ṭhassati puññakammo
         dibbehi kāmehi samaṅgibhūto.  || 918 ||
Vv_V,5[=55].7-8   As in No. 54  || 919-920 ||
                               Dvārapālakavimānaṃ
56 Karaṇīyavimānavatthu
Vv_V,6[=56].1-5   As in No. 54  || 921-925 ||
Vv_V,6[=56].6    Karaṇīyāni puññāni paṇḍitena vijānatā
     sammaggatesu buddhesu yattha dinnaṃ mahapphalaṃ.  || 926 ||
Vv_V,6[=56].7    Atthāya vata me buddho araññā gāmam āgato
     tattha cittaṃ pasādetvā Tāvatiṃsūpago ahaṃ. || 927 ||
Vv_V,6[=56].8-9   The same as No. 54,7-8  || 928-929 ||
                                Karaṇīyavimānaṃ
57 Dutiyakaraṇīyavimānavatthu
Vv_V,7[=57].1-5  As in No. 54  || 930-934 ||
Vv_V,7[=57].6    Karaṇīyāni puññāni paṇḍitena vijānatā
     sammaggatesu bhikkhūsu yattha dinnaṃ mahapphalaṃ.  || 935 ||
Vv_V,7[=57].7    Atthāya vata me bhikkhū araññā gāmam āgatā
     tattha cittaṃ pasādetvā Tāvatiṃsūpago ahaṃ.  || 936 ||


[page 087]
87                                  Mahārathavagga
Vv_V,7[=57].8-9  The same as No. 54,7-8  || 937-938 ||
                             Dutiyakaraṇīyavimānaṃ
58 Sūcivimānavatthu
Vv_V,8[=58].1-5  As in No. 54  || 939-943 ||
Vv_V,8[=58].6         Yaṃ dadāti na taṃ hoti
          yañ c'; eva dajjā tañ c'; eva seyyo
          sūci dinnā sūcim eva seyyo.  || 944 ||
Vv_V,8[=58].7-8  As in No. 54  || 945-946 ||
                                  Sūcivimānaṃ
59 Dutiyasūcivimānavatthu
Vv_V,9[=59].1-5  As in No. 54  || 947-951 ||
Vv_V,9[=59].6         Ahaṃ manussesu manussabhūto
          purimāya jātiyā manussaloke
     addasaṃ virajaṃ bhikkhuṃ vippasannam anāvilaṃ
     tassa adās'; ahaṃ sūciṃ pasanno sehi pāṇihi. || 952 ||
Vv_V,9[=59].7-8  As in No. 54  || 953-954 ||
                               Dutiyasūcivimānaṃ


[page 088]
88                                  Purisavimāna
60 Nāgavimānavatthu
Vv_V,10[=60].1        Susukkakhandhaṃ abhiruyha nāgaṃ
         ākācinaṃ dantiṃ baliṃ mahājavaṃ
         āruyha gajavaraṃ sukappitaṃ
         idhāgamā vehāsayam antalikkhe.  || 955 ||
Vv_V,10[=60].2        Nāgassa dantesu duvesu nimmitā
         acchodikā paduminiyo suphullā
         padumesu ca turiyagaṇā pavajjare
         imā ca naccanti manoharāyo.  || 956 ||
Vv_V,10[=60].3        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 957 ||
Vv_V,10[=60].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 958 ||
Vv_V,10[=60].5    Aṭṭh'; eva muttapupphāni Kassapassa mahesino
     thūpasmiṃ abhiropesiṃ pasanno sehi pāṇihi. || 959 ||
Vv_V,10[=60].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 960 ||
Vv_V,10[=60].7        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 961 ||
                                  Nāgavimānaṃ


[page 089]
89                                  Mahārathavagga
61 Dutiyanāgavimānavatthu
Vv_V,11[=61].1    Mahantaṃ nāgaṃ abhiruyha sabbasetaṃ gajuttamaṃ
     vanā vanaṃ anupariyāsi nārīgaṇapurakkhato
     obhāsento disā sabbā osadhī viya tārakā.  || 962 ||
Vv_V,11[=61].2   Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 963 ||
Vv_V,11[=61].3        Pucchāmi taṃ deva mahānubhāva
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 964 ||
Vv_V,11[=61].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 965 ||
Vv_V,11[=61].5        Ahaṃ manussesu manussabhūto
         upāsako cakkhumato ahosiṃ
         pāṇātipātā virato ahosiṃ
         loke adinnaṃ parivajjayissaṃ.  || 966 ||
Vv_V,11[=61].6        Amajjapo na ca musā abhāṇiṃ
         sakena dārena ca tuṭṭho ahosiṃ
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 967 ||
Vv_V,11[=61].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 968 ||
Vv_V,11[=61].8        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 969 ||
                               Dutiyanāgavimānaṃ


[page 090]
90                                  Purisavimāna
62 Tatiyanāgavimānavatthu
Vv_V,12[=62].1    Ko nu dibbena yānena sabbasetena hatthinā
     turiyatāḷitanigghoso antalikkhe mahīyati. || 970 ||
Vv_V,12[=62].2    Devatā nu 'si gandhabbo ādu Sakko purindado
     ajānantā taṃ pucchāma kathaṃ jānemu taṃ mayan ti.  || 971 ||
Vv_V,12[=62].3    N'; amhi devo na gandhabbo nāpi Sakko purindado
     Sudhammā nāma ye devā tesaṃ aññataro ahan ti.  || 972 ||
Vv_V,12[=62].4    Pucchāma devaṃ Sudhammaṃ puthuṃ katvāna añjaliṃ
     kiṃ katvā mānuse kammaṃ Sudhammaṃ upapajjatī ti. || 973 ||
Vv_V,12[=62].5    Ucchāgāraṃ tīṇāgāraṃ vatthāgārañ ca yo dade
     tiṇṇam aññataraṃ datvā Sudhammaṃ upapajjatī ti.  || 974 ||
                               Tatiyanāgavimānaṃ

63 Cūḷarathavimānavatthu
Vv_V,13[=63].1    Daḷhadhammā nisārassa dhanuṃ olubbha tiṭṭhasi
     khattiyo nu 'si rājañño ādu luddo vane caro ti.  || 975 ||
Vv_V,13[=63].2   Assakādhipatissāhaṃ bhante putto vane caro
     nāmaṃ me bhikkhu te brūmi Sujāto iti maṃ vidū. || 976 ||
Vv_V,13[=63].3    Mige gavesamāno 'haṃ ogāhanto brahāvanaṃ
     migaṃ tañ c'; eva nāddakkhiṃ tañ ca disvā ṭhito ahan ti. || 977 ||


[page 091]
91                                  Mahārathavagga
Vv_V,13[=63].4    Svāgataṃ te mahāpuñña atho te adurāgataṃ
     etto udakam ādāya pāde pakkhālayassu te.  || 978 ||
Vv_V,13[=63].5    Idam pi pāniyaṃ sītaṃ ābhataṃ girigabbharā
     rājaputta tato pītvā santhatasmiṃ upāvisā ti.  || 979 ||
Vv_V,13[=63].6    Kalyāṇī vata te vācā savaṇīyā mahāmuni
     nelā atthavatī vaggu mantā atthañ ca bhāsasi. || 980 ||
Vv_V,13[=63].7        Kā te rati vane viharato
         isinisabha vadehi puṭṭho
         tava vacanapathaṃ nisāmayitvā
         atthadhammapadaṃ samācaremase ti.  || 981 ||
Vv_V,13[=63].8    Ahiṃsā sabbapāṇīnaṃ kumār'; amhāka ruccati
     theyyā ca aticārā ca majjapānā ca ārati,  || 982 ||
Vv_V,13[=63].9    Ārati samacariyā ca bāhusaccaṃ kataññutā
     diṭṭh'; eva dhamme pāsaṃsā dhammā ete pasaṃsiyā ti.  || 983 ||
Vv_V,13[=63].10   Santike maraṇaṃ tuyhaṃ oraṃ māsehi pañcahi
     rājaputta vijānāhi attānaṃ parimocayā ti.  || 984 ||
Vv_V,13[=63].11   Katamaṃ svāhaṃ janapadaṃ gantvā kiṃ kammaṃ kiñ ca porisaṃ
     kāya vā pana vijjāya bhaveyyaṃ ajarāmaro ti.  || 985 ||
Vv_V,13[=63].12   Na vijjate so padeso kammaṃ vijjā ca porisaṃ
     yattha gantvā bhave macco rājaputtājarāmaro. || 986 ||
Vv_V,13[=63].13   Mahaddhanā mahābhogā raṭṭhavanto pi khattiyā
     pahūtadhanadhaññāse te pi na ajarāmarā.  || 987 ||
Vv_V,13[=63].14       Yadi te sutā Andhakaveṇhuputtā
         sūrā vīrā vikkantappahārino
         te pi āyukkhayaṃ pattā
         viddhastā sassatī samā. || 988 ||
Vv_V,13[=63].15   Khattiyā brāhmaṇā vessā suddā caṇḍālapukkusā
     ete c'; aññe ca jātiyā te pi na ajarāmarā.  || 989 ||
Vv_V,13[=63].16   Ye mantaṃ parivattenti chaḷaṅgaṃ brahmacintitaṃ
     ete c'; aññe ca vijjāya te pi no ajarāmarā.  || 990 ||
Vv_V,13[=63].17   Isayo cāpi ye santā saññatattā tapassino
     sarīraṃ te pi kālena vijahanti tapassino.  || 991 ||


[page 092]
92                                  Purisavimāna
Vv_V,13[=63].18   Bhāvitattā pi arahanto katakiccā anāsavā
     nikkhipanti imaṃ dehaṃ puññapāpaparikkhayā ti. || 992 ||
Vv_V,13[=63].19   Subhāsitā atthavatī gāthāyo te mahāmuni
     nijjhatto 'mhi subhaṭṭhena tvañ ca me saraṇaṃ bhavā ti.  || 993 ||
Vv_V,13[=63].20   Mā maṃ tvaṃ saraṇaṃ gaccha tam eva saraṇaṃ vaja
     Sakyaputtaṃ mahāvīraṃ yam ahaṃ saraṇaṃ gato ti.  || 994 ||
Vv_V,13[=63].21  Katarasmiṃ so janapade satthā tumhāka mārisa
     aham pi daṭṭhuṃ gacchissaṃ jinaṃ appaṭipuggalan ti.  || 995 ||
Vv_V,13[=63].22   Puratthimasmiṃ janapade Okkākakulasambhavo
     satthāsi purisājañño so ca kho parinibbuto ti.  || 996 ||
Vv_V,13[=63].23   Sace hi buddho tiṭṭheyya satthā tumhāka mārisa
     yojanāni sahassāni gaccheyyaṃ payirupāsituṃ.  || 997 ||
Vv_V,13[=63].24   Yato ca kho {parinibbuto} satthā tumhāka mārisa
     nibbutam pi mahāvīraṃ gacchāmi saraṇaṃ ahaṃ.  || 998 ||
Vv_V,13[=63].25   Upemi saraṇaṃ buddhaṃ dhammañ cāpi anuttaraṃ
     saṅghañ ca naradevassa gacchāmi saraṇaṃ ahaṃ.  || 999 ||
Vv_V,13[=63].26       Pāṇātipātā viramāmi khippaṃ
         loke adinnaṃ parivajjayāmi
         amajjapo no ca musā bhaṇāmi
         sakena dārena ca homi tuṭṭho ti.  || 1000 ||
Vv_V,13[=63].27       Sahassaraṃsīva yathā mahappabho
         disaṃ yathā bhāti nabhe anukkamaṃ
         tathappakāro tav'; ayaṃ mahāratho
         samantato yojanasatta-m-āyato. || 1001 ||
Vv_V,13[=63].28       Suvaṇṇapaṭṭehi samantam otthaṭo
         ur'; assa muttāhi maṇīhi cittito
         lekhā suvaṇṇassa ca rūpiyassa ca
         sobhanti veḷuriyamayā sunimmitā.  || 1002 ||
Vv_V,13[=63].29       Sīsañ c'; idaṃ veḷuriyassa nimmitaṃ
         yugañ c'; idaṃ lohitakāya cittitaṃ
         yuttā suvaṇṇassa ca rūpiyassa ca
         sobhanti assā ca p'; ime manojavā.  || 1003 ||
Vv_V,13[=63].30       So tiṭṭhasi hemarathe adhiṭṭhito
         devānam indo va sahassavāhano
         pucchāmi tāhaṃ yasavanta kovidaṃ
         kathaṃ tayā laddho ayaṃ uḷāro ti.  || 1004 ||


[page 093]
93                                 Mahārathavagga
Vv_V,13[=63].31   Sujāto nām'; ahaṃ bhante rājaputto pure ahuṃ
     tvañ ca maṃ anukampāya saññamasmiṃ nivesayi.  || 1005 ||
Vv_V,13[=63].32   Khīṇāyukañ ca maṃ ñatvā sarīraṃ pādāsi satthuno:
     imaṃ Sujāta pūjehi taṃ te atthāya hehiti. || 1006 ||
Vv_V,13[=63].33   Tāhaṃ gandhehi mālehi pūjayitvā samuyyuto
     pahāya mānusaṃ dehaṃ upapanno 'mhi Nandanaṃ. || 1007 ||
Vv_V,13[=63].34   Nandanopavane ramme nānādijagaṇāyute
     ramāmi naccagītehi accharāhi purakkhato ti.  || 1008 ||
                               Cūḷarathavimānaṃ


[page 094]
94                                  Purisavimāna
64 Mahārathavimānavatthu
Vv_V,14[=64].1        Sahassayuttaṃ hayavāhanaṃ subhaṃ
         āruyh'; imaṃ sandanaṃ nekacittaṃ
         uyyānabhūmiṃ abhito anukkamaṃ
         purindado bhūtapatīva Vāsavo.  || 1009 ||
Vv_V,14[=64].2        Sovaṇṇamayā te rathakubbarā ubho
         thalehi aṃsehi atīva saṅgatā
         sujātagumbā naravīraniṭṭhitā
         virocatī paṇṇarase va cando.  || 1010 ||
Vv_V,14[=64].3        Suvaṇṇajālāvatato ratho ayaṃ
         bahūhi nānāratanehi cittito
         sunandighoso ca subhassaro ca
         virocatī cāmarahatthabāhuhi.  || 1011 ||
Vv_V,14[=64].4        Imā ca nābhyo manasābhinimmitā
         rathassa pādantaramajjhabhūsitā
         imā ca nābhyo satarājicittitā
         sateratā vijju-r-iva ppabhāsare.  || 1012 ||
Vv_V,14[=64].5        Anekacittāvatato ratho ayaṃ
         puthū ca nemī ca sahassaraṃsiko
         tesaṃ saro suyyati vaggurūpo
         pañcaṅgikaṃ turiyam iva ppavāditaṃ. || 1013 ||


[page 095]
95                                  Mahārathavagga
Vv_V,14[=64].6        Sirasmiṃ cittaṃ maṇicandakappitaṃ
         sadā visuddhaṃ ruciraṃ pabhassaraṃ
         suvaṇṇarājīhi atīva saṅgataṃ
         veḷuriyarājiva atīva sobhati.  || 1014 ||
Vv_V,14[=64].7        Ime ca vāḷī maṇicandakappitā
         ārohakambū sujavā brahūpamā
         brahā mahantā balino mahājavā
         mano tav'; aññāya tath'; eva siṃsare. || 1015 ||
Vv_V,14[=64].8        Ime ca sabbe sahitā catukkamā
         mano tav'; aññāya tath'; eva siṃsare
         samaṃ vahantā mudukā anuddhatā
         āmodamānā turagānam uttamā.  || 1016 ||
Vv_V,14[=64].9        Dhunanti vagganti patanti c'; ambare
         abbhuddhunantā sukate pilandhane
         tesaṃ saro suyyati vaggurūpo
         pañcaṅgikaṃ turiyam iva ppavāditaṃ. || 1017 ||
Vv_V,14[=64].10       Rathassa ghoso apilandhanāna ca
         khurassa nādo abhihiṃsanāya ca
         ghoso suvaggū samitassa suyyati
         gandhabbaturiyāni vicitrasaṃvane. || 1018 ||
Vv_V,14[=64].11       Rathe ṭhitā tā migamandalocanā
         āḷārapamhā hasitā piyaṃvadā
         veḷuriyajālāvatatā tanucchavā
         sad'; eva gandhabbasuraggapūjitā. || 1019 ||
Vv_V,14[=64].12       Tā rattarattambarapītavāsasā
         visālanettā abhirattalocanā
         kule sujātā sutanū sucimhitā
         rathe ṭhitā pañjalikā upaṭṭhitā.  || 1020 ||
Vv_V,14[=64].13       Tā kambukāyuradharā suvāsasā
         sumajjhimā ūruthan'; ūpapannā
         vaṭṭ'; aṅgulīyo sumukhā sudassanā
         rathe ṭhitā pañjalikā upaṭṭhitā.  || 1021 ||
Vv_V,14[=64].14      Aññā suveṇī susu missakesiyo
         samaṃ vibhattāhi pabhassarāhi ca
         anubbatā tā tava mānase ratā
         rathe ṭhitā pañjalikā upaṭṭhitā.  || 1022 ||
Vv_V,14[=64].15       Āveḷiniyo padumuppalacchadā
         alaṅkatā candanasāravāsitā
         anubbatā tā tava mānase ratā
         rathe ṭhitā pañjalikā upaṭṭhitā.  || 1023 ||


[page 096]
96                                  Purisavimāna
Vv_V,14[=64].16       Tā māliniyo padumuppalacchadā
         alaṅkatā candanasāravāsitā
         anubbatā tā tava mānase ratā
         rathe ṭhitā pañjalikā upaṭṭhitā.  || 1024 ||
Vv_V,14[=64].17       Kaṇṭhesu te yāni pilandhanāni
         hatthesu pādesu tath'; eva sīse
         obhāsayantī dasa sabbaso disā
         abbhuddayaṃ sāradiko va bhānumā.  || 1025 ||
Vv_V,14[=64].18       Vātassa vegena ca sampakampitā
         bhujesu mālā apilandhanāni ca
         muñcanti ghosaṃ ruciraṃ suciṃ subhaṃ
         sabbehi viññūhi sutabbarūpaṃ. || 1026 ||
Vv_V,14[=64].19       Uyyānabhūmyā ca duvaddhato ṭhitā
         rathā ca nāgā turiyāni ca ssaro
         tam eva devinda pamodayanti
         vīṇā yathā pokkharapattabāhuhi. || 1027 ||
Vv_V,14[=64].20       Imāsu vīṇāsu bahūsu vaggusu
         manuññarūpāsu hadayeritaṃ pati
         pavajjamānāsu atīva accharā
         bhamanti kaññā padumesu sikkhitā.  || 1028 ||
Vv_V,14[=64].21       Yadā ca gītāni ca vāditāni ca
         naccāni cemāni samenti ekato
         ath'; ettha naccanti ath'; ettha accharā
         obhāsayantī dubhato varitthiyo. || 1029 ||
Vv_V,14[=64].22       So modasi turiyagaṇappabodhano
         mahīyamāno vajirāvudho-r-iva
         imāsu vīṇāsu bahūsu vaggusu
         manuññarūpāsu hadayeritaṃ pati. || 1030 ||
Vv_V,14[=64].23       Kiṃ tvaṃ pure kammam akāsi attanā
         manussabhūto purimāya jātiyā
         uposathaṃ kaṃ vā tuvaṃ upāvasi
         kaṃ dhammacariyaṃ vatam ābhirocayi. || 1031 ||
Vv_V,14[=64].24       Na-y-idaṃ appassa katassa kammuno
         pubbe suciṇṇassa uposathassa vā
         iddhānubhāvo vipulo ayaṃ tava
         yaṃ devasaṅghaṃ abhirocase bhusaṃ.  || 1032 ||
Vv_V,14[=64].25   Dānassa te idaṃ phalaṃ atho sīlassa vā pana
     atho añjalikammassa taṃ me akkhāhi pucchito ti.  || 1033 ||


[page 097]
97                                  Mahārathavagga
Vv_V,14[=64].26   So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalan ti. || 1034 ||
Vv_V,14[=64].27       Jitindriyaṃ buddham anomanikkamaṃ
         naruttamaṃ Kassapam aggapuggalaṃ
         avāpurantaṃ amatassa dvāraṃ
         devātidevaṃ satapuññalakkhaṇaṃ,  || 1035 ||
Vv_V,14[=64].28       Tam addasaṃ kuñjaram oghatiṇṇaṃ
         suvaṇṇasiṅgīnadabimbasādisaṃ
         disvāna taṃ khippam ahuṃ sucīmano
         tam eva disvāna subhāsitaddhajaṃ.  || 1036 ||
Vv_V,14[=64].29       Tamh'; annapānaṃ athavā pi cīvaraṃ
         suciṃ paṇitaṃ rasasā upetaṃ
         pupphābhikiṇṇamhi sake nivesane
         patiṭṭhapesiṃ sa asaṅgamānaso. || 1037 ||
Vv_V,14[=64].30       Tam annapānena ca cīvarena ca
         khajjena bhojjena ca sāyanena ca
         santappayitvā dvipadānam uttamaṃ.
         so saggaso devapure ramām'; ahaṃ.  || 1038 ||
Vv_V,14[=64].31       Eten'; upāyena imaṃ niraggaḷaṃ
         yaññaṃ yajitvā tividhaṃ visuddhaṃ
         pahāy'; ahaṃ mānusakaṃ samussayaṃ
         Indūpamo devapure ramām'; ahaṃ.  || 1039 ||
Vv_V,14[=64].32       Āyuñ ca vaṇṇañ ca sukhaṃ balañ ca
         paṇītarūpaṃ abhikaṅkhatā muni
         annañ ca pānañ ca bahuṃ susaṅkhataṃ
         patiṭṭhapetabbam asaṅgamānase. || 1040 ||
Vv_V,14[=64].33      Na-y-imasmim loke parasmiṃ vā pana
         buddhena seṭṭho va samo va vijjati
         āhuneyyānaṃ paramāhutiṃ gato
         puññatthikānaṃ vipulapphalesinan ti.  || 1041 ||
                               Mahārathavimānaṃ


[page 098]
98                                  Purisavimāna
[FOOTNOTES]


[page 099]
99                                  Mahārathavagga
[FOOTNOTES]


[page 100]
100                                 Purisavimāna
     Tass'; uddānaṃ:
     Maṇḍūko Revatī Chatto kakkaṭo dvārapālako
     dve karaṇīyā dve sūcī tayo nāgā ca dve rathā;
     purisānaṃ paṭhamo vaggo pavuccatī ti.
                           Purisavimāne paṭhamo vaggo
                               Bhāṇavāraṃ tatiyaṃ
                             MAHĀRATHAVAGGO PAÑCAMO


[page 101]
                                         101
                               VI.  PĀYĀSIVAGGA
65 Agāriyavimānavatthu
Vv_VI,1[=65].1        Yathā vanaṃ Cittalataṃ pabhāsati
         uyyānaseṭṭhaṃ Tidasānam uttamaṃ
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe. || 1042 ||
Vv_VI,1[=65].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1043 ||
Vv_VI,1[=65].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1044 ||
Vv_VI,1[=65].4        Ahañ ca bhariyā ca manussaloke
         opānabhūtā gharam āvasimha
         annañ ca pānañ ca pasannacittā
         sakkacca dānaṃ vipulaṃ adamha.  || 1045 ||
Vv_VI,1[=65].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1046 ||
Vv_VI,1[=65].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatīti.  || 1047 ||
                                 Agāriyavimānaṃ


[page 102]
102                                 Purisavimāna
66 Dutiya-agāriyavimānavatthu
Vv_VI,2[=66].1        Yathā vanaṃ Cittalataṃ pabhāsati
         uyyānaseṭṭhaṃ Tidasānam uttamaṃ
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe. || 1048 ||
Vv_VI,2[=66].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1049 ||
Vv_VI,2[=66].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1050 ||
Vv_VI,2[=66].4        Ahañ ca bhariyā ca manussaloke
         opānabhūtā gharam āvasimha
         annañ ca pānañ ca pasannacittā
         sakkacca dānaṃ vipulaṃ adamha.  || 1051 ||
Vv_VI,2[=66].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1052 ||
Vv_VI,2[=66].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1053 ||
                             Dutiya-agāriyavimānaṃ


[page 103]
103                                 Pāyāsivagga
67 Phaladāyakavimānavatthu
Vv_VI,3[=67].1        Uccam idaṃ maṇithūṇaṃ vimānaṃ
         samantato soḷasa yojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1054 ||
Vv_VI,3[=67].2        Tatth'; acchasi pivasi khādasī ca
         dibbā ca vīṇā pavadanti vaggū
         aṭṭhaṭṭhakā sikkhitā sādhurūpā
         dibbā ca kaññā Tidasacarā uḷārā
         naccanti gāyanti pamodayanti.  || 1055 ||
Vv_VI,3[=67].3        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1056 ||
Vv_VI,3[=67].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1057 ||
Vv_VI,3[=67].5        Phaladāyī phalaṃ vipulaṃ labhati
         dadam ujjugatesu pasannamānaso
         so hi modati saggagato Tidive
         anubhoti ca puññaphalaṃ vipulaṃ,
     tath'; evāham mahāmuni adāsiṃ caturo phale.  || 1058 ||
Vv_VI,3[=67].6        Tasmā hi phalaṃ alam eva dātuṃ
         niccaṃ manussena sukhatthikena
         dibbāni vā patthayatā sukhāni
         manussasobhaggatam icchatā vā. || 1059 ||
Vv_VI,3[=67].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1060 ||
Vv_VI,3[=67].8        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1061 ||
                              Phaladāyakavimānaṃ


[page 104]
104                              Purisavimāna
68 Upassayadāyakavimānavatthu
Vv_VI,4[=68].1        Cando yathā vigatavalāhake nabhe
         obhāsayaṃ gacchati antalikkhe
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe. || 1062 ||
Vv_VI,4[=68].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1063 ||
Vv_VI,4[=68].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1064 ||
Vv_VI,4[=68].4        Ahañ ca bhariyā ca manussaloke
         upassayaṃ arahato adamha
         annañ ca pānañ ca pasannacittā
         sakkacca dānaṃ vipulaṃ adamha.  || 1065 ||
Vv_VI,4[=68].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1066 ||
Vv_VI,4[=68].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1067 ||
                             Upassayadāyakavimānaṃ


[page 105]
105                                 Pāyāsivagga
69 Dutiya-upassayadāyakavimānavatthu
Vv_VI,5[=69].1        Suriyo yathā vigatavalāhake nabhe
         obhāsayaṃ gacchati antalikkhe
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe.  || 1068 ||
Vv_VI,5[=69].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1069 ||
Vv_VI,5[=69].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1070 ||
Vv_VI,5[=69].4        Ahañ ca bhariyā ca manussaloke
         upassayaṃ arahato adamha
         annañ ca pānañ ca pasannacittā
         sakkacca dānaṃ vipulaṃ adamha.  || 1071 ||
Vv_VI,5[=69].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1072 ||
Vv_VI,5[=69].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1073 ||
                          Dutiya-upassayadāyakavimānaṃ

70 Bhikkhādāyakavimānavatthu
Vv_VI,6[=70].1        Uccam idaṃ maṇithūṇaṃ vimānaṃ
         samantato dvādasa yojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1074 ||


[page 106]
106                                 Purisavimāna
Vv_VI,6[=70].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1075 ||
Vv_VI,6[=70].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1076 ||
Vv_VI,6[=70].4        Ahaṃ manussesu manussabhūto
         disvāna bhikkhuṃ tasitaṃ kilantaṃ
         ekāhaṃ bhikkhaṃ paṭipādayissaṃ
         samaṅgibhattena tadā akāsiṃ. || 1077 ||
Vv_VI,6[=70].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1078 ||
Vv_VI,6[=70].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1079 ||
                              Bhikkhādāyakavimānaṃ

71 Yavapālakavimānavatthu
Vv_VI,7[=71].1        Uccam idaṃ maṇithūṇaṃ vimānaṃ
         samantato dvādasa yojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1080 ||
Vv_VI,7[=71].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1081 ||
Vv_VI,7[=71].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1082 ||
Vv_VI,7[=71].4    Ahaṃ manussesu manussabhūto ahosiṃ yavapālako
     addasaṃ virajaṃ bhikkhuṃ vippasannam anāvilaṃ.  || 1083 ||


[page 107]
107                                 Pāyāsivagga
Vv_VI,7[=71].5    Tassa adās'; ahaṃ bhāgaṃ pasanno sehi pāṇihi
     kummāsapiṇḍaṃ datvāna modāmi Nandane vane.  || 1084 ||
Vv_VI,7[=71].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1085 ||
Vv_VI,7[=71].7       Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1086 ||
                               Yavapālakavimānaṃ

72 Kuṇḍalīvimānavatthu
Vv_VI,8[=72].1        Alaṅkato malyadharo suvattho
         sukuṇḍalī kappitakesamassu
         āmuttahatthābharaṇo yasassī
         dibbe vimānamhi yathāsi candimā.  || 1087 ||
Vv_VI,8[=72].2        Dibbā ca vīṇā pavadanti vaggū
         aṭṭhaṭṭhakā sikkhitā sādhurūpā
         dibbā ca kaññā Tidasacarā uḷārā
         naccanti gāyanti pamodayanti.  || 1088 ||
Vv_VI,8[=72].3        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1089 ||
Vv_VI,8[=72].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1090 ||
Vv_VI,8[=72].5        Ahaṃ manussesu manussabhūto
         disvāna samaṇe sīlavante
         sampannavijjācaraṇe yasassī
         bahussute taṇhakkhayūpapanne,
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1091 ||


[page 108]
108                                 Purisavimāna
Vv_VI,8[=72].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1092 ||
Vv_VI,8[=72].7        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1093 ||
                                 Kuṇḍalīvimānaṃ

73 Dutiyakuṇḍalīvimānavatthu
Vv_VI,9[=73].1        Alaṅkato malyadharo suvattho
         sukuṇḍalī kappitakesamassu
         āmuttahatthābharaṇo yasassī
         dibbe vimānamhi yathāsi candimā.  || 1094 ||
Vv_VI,9[=73].2        Dibbā ca vīṇā pavadanti vaggū
         aṭṭhaṭṭhakā sikkhitā sādhurūpā
         dibbā ca kaññā Tidasacarā uḷārā
         naccanti gāyanti pamodayanti.  || 1095 ||
Vv_VI,9[=73].3        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1096 ||
Vv_VI,9[=73].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1097 ||
Vv_VI,9[=73].5        Ahaṃ manussesu manussabhūto
         disvāna samaṇe sādhurūpe
         sampannavijjācaraṇe yasassī
         bahussute sīlavante pasanne
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1098 ||


[page 109]
109                                 Pāyāsivagga
Vv_VI,9[=73].6    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1099 ||
Vv_VI,9[=73].7        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1100 ||
                              Dutiyakuṇḍalīvimānaṃ

74 Uttaravimānavatthu
Vv_VI,10[=74].1        Yā devarājassa sabhā Sudhammā
         yatth'; acchati devasaṅgho samaggo
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe. || 1101 ||
Vv_VI,10[=74].2        Dibbā ca vīṇā pavadanti vaggū
         aṭṭhaṭṭhakā sikkhitā sādhurūpā
         dibbā ca kaññā Tidasacarā uḷārā
         naccanti gāyanti pamodayanti.  || 1102 ||
Vv_VI,10[=74].3       Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1103 ||
Vv_VI,10[=74].4        Ahaṃ manussesu manussabhūto
         rañño Pāyāsissa ahosiṃ māṇavo
         laddhā dhanaṃ saṃvibhāgaṃ akāsiṃ
         piyā ca me sīlavanto ahesuṃ
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1104 ||
Vv_VI,10[=74].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1105 ||


[page 110]
110                                 Purisavimāna
Vv_VI,10[=74].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1106 ||
                                 Uttaravimānaṃ

     Tass'; uddānaṃ:
     Dve agārino phaladāyī dve upassayadāyī bhikkhāya
     yavapālako c'; eva dve kuṇḍalino Pāyāsī ti.
                            Purisavimāne dutiyo vaggo
                               PĀYĀSIVAGGO CHAṬṬHO



[page 111]
                                       111
                             VII  SUNIKKHITTAVAGGA
75 Cittalatāvimānavatthu
Vv_VII,1[=75].1        Yathā vanaṃ Cittalataṃ pabhāsati
         uyyānaseṭṭhaṃ Tidasānam uttamaṃ
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe. || 1107 ||
Vv_VII,1[=75].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1108 ||
Vv_VII,1[=75].3    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1109 ||
Vv_VII,1[=75].4        Ahaṃ manussesu manussabhūto
         daliddo atāṇo kapaṇo kammakaro ahosiṃ
         jiṇṇe ca mātāpitaro abhāriṃ
         piyā ca me sīlavanto ahesuṃ
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1110 ||
Vv_VII,1[=75].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1111 ||
Vv_VII,1[=75].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1112 ||
                                Cittalatāvimānaṃ


[page 112]
112                              Purisavimāna
76 Nandanavimānavatthu
Vv_VII,2[=76].1        Yathā vanaṃ Nandanaṃ Cittalataṃ
         uyyānaseṭṭhaṃ Tidasānam uttamaṃ
         tathūpamaṃ tuyham idaṃ vimānaṃ
         obhāsayaṃ tiṭṭhati antalikkhe.  || 1113 ||
Vv_VII,2[=76].2        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1114 ||
Vv_VII,2[=76].3   So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1115 ||
Vv_VII,2[=76].4        Ahaṃ manussesu manussabhūto
         daliddo atāṇo kapaṇo kammakaro ahosiṃ
         jiṇṇe ca mātāpitaro abhāriṃ
         piyā ca me sīlavanto ahesuṃ
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1116 ||
Vv_VII,2[=76].5    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1117 ||
Vv_VII,2[=76].6        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1118 ||
                                 Nandanavimānaṃ


[page 113]
113                                 Sunikkhittavagga
77 Maṇithūṇavimānavatthu
Vv_VII,3[=77].1        Uccam idaṃ maṇithūṇaṃ vimānaṃ
         samantato dvādasa yojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1119 ||
Vv_VII,3[=77].2        Tatth'; acchasi pivasi khādasī ca
         dibbā ca vīṇā pavadanti vaggū
         dibbā rasā kāmaguṇ'; ettha pañca
         nāriyo ca naccanti suvaṇṇachannā.  || 1120 ||
Vv_VII,3[=77].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 1121 ||
Vv_VII,3[=77].4        Pucchāmi taṃ deva mahānubhāva
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1122 ||
Vv_VII,3[=77].5    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1123 ||
Vv_VII,3[=77].6        Ahaṃ manussesu manussabhūto
         vivane pathe saṅkamanaṃ akāsiṃ
         ārāmarukkhāni ca ropayissaṃ
         piyā ca me sīlavanto ahesuṃ
         annañ ca pānañ ca pasannacitto
         sakkacca dānaṃ vipulaṃ adāsiṃ.  || 1124 ||
Vv_VII,3[=77].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1125 ||
Vv_VII,3[=77].8        Akkhāmi te bhikkhu mahānubhāva
         manussabhūto yam akāsi puññaṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1126 ||
                                Maṇithūṇavimānaṃ


[page 114]
114                                 Purisavimāna
78 Suvaṇṇavimānavatthu
Vv_VII,4[=78].1    Sovaṇṇamaye pabbatasmiṃ sabbato pabhaṃ
     hemajālakapacchannaṃ kiṅkiṇijālakappitaṃ. || 1127 ||
Vv_VII,4[=78].2    Aṭṭhaṃsā sukatā thambhā sabbe veḷuriyāmayā
     eka-m-ekāya aṃsiyā ratanā satta nimmitā.  || 1128 ||
Vv_VII,4[=78].3    Veḷuriyasuvaṇṇassa phaḷikārūpiyassa ca
     masāragallamuttāhi lohitaṅkamaṇīhi ca  || 1129 ||
Vv_VII,4[=78].4    Citrā manoramā bhūmi na tatth'; uddhaṃsatī rajo
     gopāṇasīgaṇā pītā kūṭaṃ dhārenti nimmitā.  || 1130 ||
Vv_VII,4[=78].5    Sopānāni ca cattāri nimmitā caturo disā
     nānāratanagabbhehi ādicco va virocati.  || 1131 ||
Vv_VII,4[=78].6    Vediyā catasso tattha vibhattā bhāgaso mitā
     daddallamānā ābhanti samantā caturo disā.  || 1132 ||
Vv_VII,4[=78].7    Tasmiṃ vimāne pavare devaputto mahappabho
     atirocasi vaṇṇena udayanto va bhānumā.  || 1133 ||
Vv_VII,4[=78].8    Dānassa te idaṃ phalaṃ atho sīlassa vā pana
     atho añjalikammassa taṃ me akkhāhi pucchito ti. || 1134 ||
Vv_VII,4[=78].9    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1135 ||
Vv_VII,4[=78].10   Ahaṃ Andhakavindasmiṃ buddhass'; ādiccabandhuno
     vihāraṃ satthu kāresiṃ pasanno sehi pāṇihi. || 1136 ||
Vv_VII,4[=78].11   Tattha gandhañ ca mālañ ca paccayañ ca vilepanaṃ
     vihāraṃ satthuno 'dāsiṃ vippasannena cetasā.  || 1137 ||
Vv_VII,4[=78].12   Tena mayhaṃ idaṃ laddhaṃ vasaṃ vattemi Nandane
     Nandane ca vane ramme nānādijagaṇāyute
     ramāmi naccagītehi accharāhi purakkhato ti.  || 1138 ||
                                Suvaṇṇavimānaṃ


[page 115]
115                                 Sunikkhittavagga
79 Ambavimānavatthu
Vv_VII,5[=79].1        Uccam idaṃ maṇithūṇaṃ vimānaṃ
         samantato dvādasa yojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1139 ||
Vv_VII,5[=79].2        Tatth'; acchasi pivasi khādasī ca
         dibbā ca vīṇā pavadanti vaggū
         dibbā rasā kāmaguṇ'; ettha pañca
         nāriyo ca naccanti suvaṇṇachannā.  || 1140 ||
Vv_VII,5[=79].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 1141 ||
Vv_VII,5[=79].4        Pucchāmi taṃ deva mahānubhāva
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1142 ||
Vv_VII,5[=79].5    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1143 ||
Vv_VII,5[=79].6    Gimhānaṃ pacchime mase patapante divaṅkare
     paresaṃ bhatako poso ambārāmam asiñcati. || 1144 ||
Vv_VII,5[=79].7    Atha tenāgamā bhikkhu Sāriputto ti vissuto
     kilantarūpo kāyena akilanto va cetasā.  || 1145 ||


[page 116]
116                                 Purisavimāna
Vv_VII,5[=79].8    Tañ ca disvāna āyantaṃ avocaṃ ambasiñcako:
     sādhu taṃ bhante nhāpeyyaṃ yaṃ mam'; assa sukhāvahaṃ.  || 1146 ||
Vv_VII,5[=79].9    Tassa me anukampāya nikkhipi pattacīvaraṃ
     nisīdi rukkhamūlasmiṃ chāyāya ekacīvaro.  || 1147 ||
Vv_VII,5[=79].10   Tañ ca acchena vārinā pasannamānaso naro
     nhāpayī rukkhamūlasmiṃ chāyāya ekacīvaraṃ.  || 1148 ||
Vv_VII,5[=79].11   Ambo ca sitto samaṇo ca nhāpito
     mayā ca puññaṃ pasutaṃ anappakaṃ
     iti so pītiyā kāyaṃ sabbaṃ pharati attano.  || 1149 ||
Vv_VII,5[=79].12   Tad eva ettakaṃ kammaṃ akāsiṃ tāya jātiyā
     pahāya mānusaṃ dehaṃ upapanno 'mhi Nandanaṃ.  || 1150 ||
Vv_VII,5[=79].13   Nandane ca vane ramme nānādijagaṇāyute
     ramāmi naccagītehi accharāhi purakkhato ti. || 1151 ||
                                  Ambavimānaṃ

80 Gopālavimānavatthu
Vv_VII,6[=80].1        Disvāna devaṃ paṭipucchi bhikkhu:
         ucce vimānamhi ciraṭṭhitīke
         āmuttahatthābharaṇo yasassī
         dibbe vimānamhi yathāsi candimā.  || 1152 ||


[page 117]
117                                 Sunikkhittavagga
Vv_VII,6[=80].2        Alaṅkato malyadharo suvattho
         sukuṇḍalī kappitakesamassu
         āmuttahatthābharaṇo yasassī
         dibbe vimānamhi yathāsi candimā.  || 1153 ||
Vv_VII,6[=80].3        Dibbā ca vīṇā pavadanti vaggū
         aṭṭhaṭṭhakā sikkhitā sādhurūpā
         dibbā ca kaññā Tidasacarā uḷārā
         naccanti gāyanti pamodayanti.  || 1154 ||
Vv_VII,6[=80].4        Deviddhipatto 'si mahāhubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1155 ||
Vv_VII,6[=80].5    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1156 ||
Vv_VII,6[=80].6        Ahaṃ manussesu manussabhūto
         saṅgamma rakkhissaṃ paresaṃ dhenuyo
         tato ca āgā samaṇo mam'; antike
         gāvo ca māse agamaṃsu khādituṃ.  || 1157 ||
Vv_VII,6[=80].7        Dvay'; ajja kiccaṃ ubhayañ ca kāriyaṃ
         icc ev'; ahaṃ bhante tadā vicintayiṃ
         tato ca saññaṃ paṭiladdha yoniso
         dadāmi bhante ti khipiṃ anantakaṃ. || 1158 ||
Vv_VII,6[=80].8        So māsakhettaṃ turito avāsariṃ
         purā ayaṃ bhañjati yass'; idaṃ dhanaṃ
         tato ca kaṇho urago mahāviso
         adaṃsi pāde turitassa me sato.  || 1159 ||
Vv_VII,6[=80].9        Svāhaṃ aṭṭo 'mhi dukkhena pīḷito
         bhikkhu ca taṃ sāmaṃ muñcitvā nantakaṃ
         ahāsi kummāsaṃ mamānukampayā
         tato cuto kālakato 'mhi devatā.  || 1160 ||
Vv_VII,6[=80].10       Tad eva kammaṃ kusalaṃ kataṃ mayā
         sukhañ ca kammaṃ anubhomi attanā
         tayā hi bhante anukampito bhusaṃ
         kataññutāya abhivādayāmi taṃ.  || 1161 ||
Vv_VII,6[=80].11       Sadevake loke samārake ca
         añño muni natthi tayānukampako
         tayā hi bhante anukampito bhusaṃ
         kataññutāya abhivādayāmi taṃ.  || 1162 ||


[page 118]
118                                 Purisavimāna
Vv_VII,6[=80].12       Imasmiṃ loke parasmiṃ vā pana
         añño muni natthi tayānukampako
         tayā hi bhante anukampito bhusaṃ
         kataññutāya abhivādayāmi taṃ.  || 1163 ||
                                 Gopālavimānaṃ

81 Kanthakavimānavatthu
Vv_VII,7[=81].1    Puṇṇamāse yathā cando nakkhattaparivārito
     samantā anupariyāti tārakādhipatī sasī.  || 1164 ||
Vv_VII,7[=81].2    Tathūpamaṃ idaṃ vyamhaṃ dibbaṃ devapuramhi ca
     atirocati vaṇṇena udayanto va raṃsimā.  || 1165 ||
Vv_VII,7[=81].3    Veḷuriyasuvaṇṇassa phaḷikārūpiyassa ca
     masāragallamuttāhi lohiteṅkamaṇīhi ca  || 1166 ||
Vv_VII,7[=81].4    Citrā manoramā bhūmi veḷuriyassa santhatā
     kūṭāgārā subhā rammā pāsādo te sumāpito.  || 1167 ||


[page 119]
119                                 Sunikkhittavagga
Vv_VII,7[=81].5    Rammā ca te pokkharaṇī puthulomanisevitā
     acchodikā vippasannā soṇṇavālukasanthatā. || 1168 ||
Vv_VII,7[=81].6    Nānāpadumasañchannā puṇḍarīkasamotatā
     surabhiṃ sampavāyanti manuññā māluteritā. || 1169 ||
Vv_VII,7[=81].7    Tassā te ubhato passe vanagumbā sumāpitā
     upetā puppharukkhehi phalarukkhehi cūbhayaṃ.  || 1170 ||
Vv_VII,7[=81].8    Sovaṇṇapāde pallaṅke muduke goṇasanthate
     nisinnaṃ devarājaṃ va upatiṭṭhanti accharā.  || 1171 ||
Vv_VII,7[=81].9    Sabbābharaṇasañchannā nānāmālāvibhūsitā
     ramenti taṃ mahiddhikaṃ Vasavattīva modasi.  || 1172 ||
Vv_VII,7[=81].10   Bherisaṅkhamudiṅgāhi vīṇāhi paṇavehi ca
     ramasi ratisampanno naccagīte suvādite. || 1173 ||
Vv_VII,7[=81].11   Dibbā te vividhā rūpā dibbā saddā atho rasā
     gandhā ca te adhippetā phoṭṭhabbā ca manoramā.  || 1174 ||
Vv_VII,7[=81].12   Tasmiṃ vimāne pavare devaputta mahappabho
     atirocasi vaṇṇena udayanto va bhānumā. || 1175 ||
Vv_VII,7[=81].13   Dānassa te idaṃ phalaṃ atho sīlassa vā pana
     atho añjalikammassa taṃ me akkhāhi pucchito ti. || 1176 ||
Vv_VII,7[=81].14   So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1177 ||
Vv_VII,7[=81].15   Ahaṃ Kapilavatthusmiṃ Sākiyānaṃ puruttame
     Suddhodanassa puttassa Kanthako sahajo ahaṃ. || 1178 ||
Vv_VII,7[=81].16   Yadā so aḍḍharattāyaṃ bodhāya-m-abhinikkhami
     so maṃ mudūhi pāṇīhi jālatambanakhehi ca  || 1179 ||
Vv_VII,7[=81].17   Satthiṃ ākoṭayitvāna, vaha sammā ti c'; abravī,
     ahaṃ lokaṃ tārayissaṃ patto sambodhim uttamaṃ.  || 1180 ||
Vv_VII,7[=81].18   Tam me giraṃ suṇantassa hāso me vipulo ahu
     udaggacitto sumano abhisiṃsiṃ tadā ahaṃ.  || 1181 ||
Vv_VII,7[=81].19   Abhirūḷhañ ca maṃ ñatvā Sakyaputtaṃ mahāyasaṃ
     udaggacitto mudito vahissaṃ purisuttamaṃ.  || 1182 ||
Vv_VII,7[=81].20   Paresaṃ vijitaṃ gantvā uggatasmiṃ divākare
     mamaṃ Channañ ca ohāya anapekkho so apakkami.  || 1183 ||


[page 120]
120                                 Purisavimāna
Vv_VII,7[=81].21   Tassa tambanakhe pāde jivhāya parilehisaṃ
     gacchantañ ca mahāvīraṃ rudamāno udikkhisaṃ. || 1184 ||
Vv_VII,7[=81].22   Adassanen'; ahaṃ tassa Sakyaputtassa sirīmato
     alatthaṃ garukābādhaṃ khippaṃ me maraṇaṃ ahu.  || 1185 ||
Vv_VII,7[=81].23   Tass'; eva ānubhāvena vimānaṃ āvasām'; idaṃ
     sabbakāmaguṇopetaṃ dibbaṃ devapuramhi ca.  || 1186 ||
Vv_VII,7[=81].24   Yañ ca me ahuvā hāso saddaṃ sutvāna bodhiyā
     ten'; eva kusalamūlena phusissaṃ āsavakkhayaṃ.  || 1187 ||
Vv_VII,7[=81].25   Sace hi bhante gaccheyyāsi satthu buddhassa
        santike
     mamāpi naṃ vacanena sirasā vajjāsi vandanaṃ.  || 1188 ||
Vv_VII,7[=81].26   Aham pi daṭṭhuṃ gacchissaṃ jinaṃ appaṭipuggalaṃ
     dullabhaṃ dassanaṃ hoti lokanāthāna tādinan ti.  || 1189 ||
Vv_VII,7[=81].27   So kataññū katavedī satthāraṃ upasaṅkami
     sutvā giraṃ cakkhumato dhammacakkhuṃ visodhayi.  || 1190 ||
Vv_VII,7[=81].28   Visodhetvā diṭṭhigataṃ vicikicchaṃ vatāni ca
     vanditvā satthuno pāde tatth'; ev'; antaradhāyathā ti. || 1191 ||
                               Kanthaka-vimānaṃ


[page 121]
121                                 Sunikkhittavagga
82 Anekavaṇṇavimānavatthu
Vv_VII,8[=82].1        Anekavaṇṇaṃ darasokanāsanaṃ
         vimānam āruyha anekacittaṃ
         parivārito accharāsaṅgaṇena
         Sunimmito bhūtapatīva modasi.  || 1192 ||
Vv_VII,8[=82].2        Samassamo natthi kuto pan'; uttaro
         yasena puññena ca iddhiyā ca
         sabbe ca devā Tidasagaṇā samecca
         taṃ taṃ namassanti sasiṃ va devā,
         imā ca te accharāyo samantato
         naccanti gāyanti pamodayanti.  || 1193 ||


[page 122]
122                                 Purisavimāna
Vv_VII,8[=82].3        Deviddhipatto 'si mahānubhāvo
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca sabbadisā pabhāsatī ti.  || 1194 ||
Vv_VII,8[=82].4    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1195 ||
Vv_VII,8[=82].5        Ahaṃ bhadante ahuvāsi pubbe
         Sumedhanāmassa jinassa sāvako
         puthujjano anavabodho 'ham asmiṃ
         so satta vassāni paribbajiss'; ahaṃ. || 1196 ||
Vv_VII,8[=82].6        Svāhaṃ Sumedhassa jinassa satthuno
         parinibbutass'; oghatiṇṇassa tādino
         ratanuccayaṃ hemajālena channaṃ
         vanditvā thūpasmiṃ manaṃ pasādayiṃ.  || 1197 ||
Vv_VII,8[=82].7        Na m'; āsi dānaṃ na ca m'; atthi dātuṃ
         pare ca kho tattha samādapesiṃ:
         pūjetha naṃ pūjanīyassa dhātuṃ
         evaṃ kira saggam ito gamissatha.  || 1198 ||
Vv_VII,8[=82].8        Tad eva kammaṃ kusalaṃ kataṃ mayā
         sukhañ ca dibbaṃ anubhomi attanā
         modām'; ahaṃ Tidasagaṇassa majjhe
         na tassa puññassa khayam pi ajjhagan ti. || 1199 ||
                               Anekavaṇṇavimānaṃ


[page 123]
123                                 Sunikkhittavagga
83 Maṭṭakuṇḍalī-vimānavatthu
Vv_VII,9[=83].1        Alaṅkato maṭṭakuṇḍalī
         mālādhārī haricandanussado
         bāhā paggayha kandasi
         vanamajjhe kiṃ dukkhito tuvan ti.  || 1200 ||
Vv_VII,9[=83].2        Sovaṇṇamayo pabhassaro
         uppanno rathapañjaro mama
         tassa cakkayugaṃ na vindāmi
         tena dukkhena jahissaṃ jīvitan ti.  || 1201 ||
Vv_VII,9[=83].3        Sovaṇṇamayaṃ maṇimayaṃ
         lohitaṅkamayaṃ atha rūpiyāmayaṃ
         ācikkha me bhadda māṇava
         cakkayugaṃ paṭilābhayāmi te ti.  || 1202 ||
Vv_VII,9[=83].4        So māṇavo tassa pāvadi:
         candasuriyā ubhay'; ettha dissare
         sovaṇṇamayo ratho mama
         tena cakkayugena sobhatī ti.  || 1203 ||
Vv_VII,9[=83].5        Bālo kho tvam asi māṇava
         yo tvaṃ patthayase apatthiyaṃ
         maññāmi tuvaṃ marissasi
         na hi tuvaṃ lacchasi candasūriye ti.  || 1204 ||
Vv_VII,9[=83].6        Camanāgamanam pi dissati
         vaṇṇadhātu ubhayattha vīthiyā
         peto pana kālakato na dissati
         ko n'; idha kandataṃ bālyataro ti.  || 1205 ||
Vv_VII,9[=83].7        Saccaṃ kho vadesi māṇava
         aham eva kandataṃ bālyataro
         candaṃ viya dārako rudaṃ
         petaṃ kālakatābhipatthayan ti.  || 1206 ||
Vv_VII,9[=83].8    Ādittaṃ vata maṃ santaṃ ghatasittaṃ va pāvakaṃ
     vārinā viya osiñcaṃ sabbaṃ nibbāpaye daraṃ.  || 1207 ||
Vv_VII,9[=83].9    Abbahī vata me sallaṃ sokaṃ hadayanissitaṃ
     yo me sokaparetassa puttasokaṃ apānudi.  || 1208 ||


[page 124]
124                                 Purisavimāna
Vv_VII,9[=83].10   Svāhaṃ abbūḷhasallo 'smi sītibhūto 'smi nibbuto
     na socāmi na rodāmi tava sutvāna māṇavā ti.  || 1209 ||
Vv_VII,9[=83].11   Devatā nu 'si gandhabbo ādu Sakko purindado
     ko vā tvaṃ kassa vā putto kathaṃ jānemu taṃ mayan ti.  || 1210 ||
Vv_VII,9[=83].12       Yañ ca kandasi yañ ca rodasi
         puttaṃ āḷāhane sayaṃ ḍahitvā
         svāhaṃ kusalaṃ karitvā kammaṃ
         Tidasānaṃ sahavyataṃ patto ti.  || 1211 ||
Vv_VII,9[=83].13       Appaṃ vā bahuṃ vā nāddasāma
         dānaṃ dadantassa sake agāre
         uposathakammaṃ vā tādisaṃ
         kena kammena gato 'si devalokan ti.  || 1212 ||
Vv_VII,9[=83].14       Ābādhiko 'haṃ dukkhito gilāno
         āturarūpo 'mhi sake nivesane
         buddhaṃ vigatarajaṃ vitiṇṇakaṅkhaṃ
         addakkhiṃ sugataṃ anomapaññaṃ.  || 1213 ||
Vv_VII,9[=83].15       Svāhaṃ muditamano pasannacitto
         añjaliṃ akariṃ tathāgatassa
         tāhaṃ kusalaṃ karitvāna kammaṃ
         Tidasānaṃ sahavyataṃ patto ti. || 1214 ||
Vv_VII,9[=83].16       Acchariyaṃ vata abbhūtaṃ
         añjalikammassa ayam īdiso vipāko
         aham pi muditamano pasannacitto
         ajj'; eva buddhaṃ saraṇaṃ vajāmī ti.  || 1215 ||
Vv_VII,9[=83].17       Ajj'; eva buddhaṃ saraṇaṃ vahāhi
         dhammañ ca saṅghañ ca pasannacitto
         tath'; eva sikkhāya padāni pañca
         akhaṇḍaphullāni samādiyassu.  || 1216 ||
Vv_VII,9[=83].18       Pāṇātipātā viramassu khippaṃ
         loke adinnaṃ parivajjayassu
         amajjapo mā ca musā bhaṇāhi
         sakena dārena ca hohi tuṭṭho.  || 1217 ||
Vv_VII,9[=83].19   Atthakāmo 'si me yakkha hitakāmo 'si devate
     karomi tuyhaṃ vacanaṃ tvaṃ si ācariyo mama.  || 1218 ||
Vv_VII,9[=83].20   Upemi buddhaṃ saraṇaṃ dhammañ cāpi anuttaraṃ
     saṅghañ ca naradevassa gacchāmi saraṇaṃ ahaṃ.  || 1219 ||


[page 125]
125                                 Sunikkhittavagga
Vv_VII,9[=83].21       Pāṇātipātā viramāmi khippaṃ
         loke adinnaṃ parivajjayāmi
         amajjapo no ca musā bhaṇāmi
         sakena dārena ca homi tuṭṭho ti.  || 1220 ||
                             Maṭṭakuṇḍalī-vimānaṃ


[page 126]
126                                 Purisavimāna
84 Serissakavimānavatthu
Vv_VII,10[=84].1        Suṇotha yakkhassa ca vāṇijāna ca
         samāgamo yattha tadā ahosi
         yathā kathaṃ itarītarena cāpi
         subhāsitaṃ tañ ca suṇātha sabbe.  || 1221 ||
Vv_VII,10[=84].2        Yo so ahu rājā Pāyāsi nāma
         Bhummānaṃ sahavyagato yasassī
         so modamāno va sake vimāne
         amānuso mānuse ajjhabhāsī ti.  || 1222 ||
Vv_VII,10[=84].3        Vaṅke araññe amanussaṭṭhāne
         kantāre appodake appabhakkhe
         suduggame vaṇṇupathassa majjhe
         vaṅkaṃbhayā naṭṭhamanā manussā.  || 1223 ||
Vv_VII,10[=84].4        Na-y-idha phalā mūlamayā ca santi
         upādānaṃ natthi kuto 'dha bhakkho
         aññatra paṃsūhi ca vālukāhi ca
         tattāhi uṇhāhi ca dāruṇāhi ca.  || 1224 ||
Vv_VII,10[=84].5        Ujjaṅgalaṃ tattaṃ ivaṃ kapālaṃ
         anāyasaṃ paralokena tulyaṃ
         luddānaṃ āvāsam idaṃ purāṇaṃ
         bhūmippadeso abhisattarūpo.  || 1225 ||
Vv_VII,10[=84].6        Atha tumhe kena vaṇṇena
         kim āsamānā imaṃ padesaṃ hi
         anuppaviṭṭhā sahasā samecca
         lobhā bhayā athavā sampamūḷhā ti.  || 1226 ||
Vv_VII,10[=84].7        Magadhesu Aṅgesu ca satthavāhā
         āropayissaṃ paṇiyaṃ puthuttaṃ
         te yāmase Sindhu-Sovīrabhūmiṃ
         dhanatthikā uddayaṃ patthayānā.  || 1227 ||


[page 127]
127                                 Sunikkhittavagga
Vv_VII,10[=84].8        Divā pipāsaṃ 'nadhivāsayantā
         yoggānukampañ ca samekkhamānā
         etena vegena āyāma sabbe
         rattiṃ maggaṃ paṭipannā vikāle.  || 1228 ||
Vv_VII,10[=84].9        Te duppayātā aparaddhamaggā
         andhākulā vippanaṭṭhā araññe
         suduggame vaṇṇupathassa majjhe
         disaṃ na jānāma pamūḷhacittā.  || 1229 ||
Vv_VII,10[=84].10       Idañ ca disvāna adiṭṭhapubbaṃ
         vimānaseṭṭhañ ca tavañ ca yakkha
         tat uttariṃ jīvitam āsamānā
         disvā patītā sumanā udaggā ti.  || 1230 ||
Vv_VII,10[=84].11       Pāraṃ samuddassa idañ ca vaṇṇuṃ
         vettācaraṃ saṅkupathañ ca maggaṃ
         nadiyo pana pabbatānañ ca duggā
         puthuddisā gacchatha bhogahetu.  || 1231 ||
Vv_VII,10[=84].12       Pakkhandiyāna vijitaṃ paresaṃ
         verajjake mānuse pekkhamānā
         yaṃ vo sutaṃ vā athavā pi diṭṭhaṃ
         accherakaṃ taṃ vo suṇoma tātā ti.  || 1232 ||
Vv_VII,10[=84].13       Ito pi accherataraṃ kumāra
         na no sutaṃ vā athavā pi diṭṭhaṃ
         atītamānussakam eva sabbaṃ
         disvā na tappāma anomavaṇṇaṃ.  || 1233 ||
Vv_VII,10[=84].14       Vehāsayaṃ pokkharañño savanti
         pahūtamalyā bahupuṇḍarīkā
         dumā c'; ime niccaphalūpapannā
         atīva gandhā surabhiṃ pavāyanti.  || 1234 ||
Vv_VII,10[=84].15       Veḷuriyatthambhā satam ussitāse
         silāpavāḷassa ca āyataṃsā
         masāragallā sahā lohitaṅkā
         thambhā ime jotirasāmayāse.  || 1235 ||
Vv_VII,10[=84].16       Sahassatthambhaṃ atulānubhāvaṃ
         tesūpari sādhu-m-idaṃ vimānaṃ
         ratanantaraṃ kañcanavedimissaṃ
         tapanīyapaṭṭehi ca sādhu channaṃ.  || 1236 ||
Vv_VII,10[=84].17       Jambonaduttattam idaṃ sumaṭṭho
         pāsādasopānaphalūpapanno
         daḷho ca vaggu ca susaṅgato ca
         atīva nijjhānakhamo manuñño.  || 1237 ||


[page 128]
128                                 Purisavimāna
Vv_VII,10[=84].18       Ratanantarasmiṃ bahuannapānaṃ
         parivārito accharāsaṅgaṇena
         muraja-āḷambaraturiyaghuṭṭo
         abhivandito 'si thutivandanāya. || 1238 ||
Vv_VII,10[=84].19       So modasi nārigaṇappabodhano
         vimānapāsādavare manorame
         acintiyo sabbaguṇūpapanno
         rājā yathā Vessavaṇo Naḷinyā. || 1239 ||
Vv_VII,10[=84].20       Devo nu āsi udavāsi yakkho
         udāhu devindo manussabhūto
         pucchanti taṃ vāṇijā satthavāhā
         ācikkha ko nāma tuvaṃ si yakkho ti.  || 1240 ||
Vv_VII,10[=84].21       Serissako nāma aham hi yakkho
         kantāriyo vaṇṇupathamhi gutto
         imaṃ padesaṃ abhipālayāmi
         vacanakaro Vessavaṇassa rañño ti.  || 1241 ||
Vv_VII,10[=84].22       Adhiccaladdhaṃ pariṇāmajan te
         sayaṃ kataṃ udāhu devehi dinnaṃ
         pucchanti taṃ vāṇijā satthavāhā
         kathaṃ tayā laddham idaṃ manuññan ti.  || 1242 ||
Vv_VII,10[=84].23       Nādhiccaladdhaṃ na pariṇāmajaṃ me
         na sayaṃ kataṃ na hi devehi dinnaṃ
         sakehi kammehi apāpakehi
         puññehi me laddham idaṃ manuññan ti.  || 1243 ||
Vv_VII,10[=84].24       Kin te vataṃ kiṃ pana brahmacariyaṃ
         kissa suciṇṇassa ayaṃ vipāko
         pucchanti taṃ vāṇijā satthavāhā
         kathaṃ tayā laddhaṃ idaṃ vimānan ti.  || 1244 ||
Vv_VII,10[=84].25       Mamaṃ Pāyāsī ti ahū samaññā
         rajjaṃ yadā kārayiṃ Kosalānaṃ
         natthikadiṭṭhi kadariyo pāpadhammo
         ucchedavādī ca tadā ahosiṃ.  || 1245 ||
Vv_VII,10[=84].26       Samaṇo ca kho āsi Kumārakassapo
         bahussuto cittakathī uḷāro
         so me tadā dhammakathaṃ akāsi
         diṭṭhivisūkāni vinodayī me.  || 1246 ||
Vv_VII,10[=84].27       Tāhaṃ tassa dhammakathaṃ suṇitvā
         upāsakattaṃ paṭivedayissaṃ
         pāṇātipātā virato ahosiṃ
         loke adinnaṃ parivajjayissaṃ


[page 129]
129                                 Sunikkhittavagga
         amajjapo no ca musā abhāṇiṃ
         sakena dārena ca homi tuṭṭho.  || 1247 ||
Vv_VII,10[=84].28       Taṃ me vataṃ taṃ pana brahmacariyaṃ
         tassa suciṇṇassa ayaṃ vipāko
         teh'; eva kammehi apāpakehi
         puññehi me laddham idaṃ vimānan ti. || 1248 ||
Vv_VII,10[=84].29       Saccaṃ kirāhaṃsu narā sapaññā
         anaññathā vacanaṃ paṇḍitānaṃ
         yahiṃ yahiṃ gacchati puññakammo
         tahiṃ tahiṃ modati kāmakāmī.  || 1249 ||
Vv_VII,10[=84].30       Yahiṃ yahiṃ sokapariddavo ca
         vadho ca bandho ca parikkileso
         tahiṃ tahiṃ gacchati pāpakammo
         na muccati duggatiyā kadācī ti. || 1250 ||
Vv_VII,10[=84].31       Sammūḷharūpo va jano ahosi
         asmiṃ muhutte kalalīkato va
         janass'; imassa tuyhañ ca kumāra
         appaccayo kena nu kho ahosī ti. || 1251 ||
Vv_VII,10[=84].32       Ime pi sirīsavanā ca tātā
         dibbā gandhā surabhiṃ sampavanti
         te sampavāyanti imaṃ vimānaṃ
         divā ca ratto ca tamaṃ nihantā. || 1252 ||
Vv_VII,10[=84].33       Imesañ ca kho vassataccayena
         sipāṭikā phalati ekamekā
         mānussakaṃ vassasataṃ atītaṃ
         yadagge kāyamhi idhūpapanno.  || 1253 ||
Vv_VII,10[=84].34       Disvān'; ahaṃ vassasatāni pañca
         asmiṃ vimāne ṭhatvāna tātā
         āyukkhayā puññakkhayā cavissaṃ
         ten'; eva sokena pamucchito 'smī ti. || 1254 ||
Vv_VII,10[=84].35       Kathaṃ nu soceyya tathāvidho so
         laddhā vimānaṃ atulaṃ cirāya
         ye cāpi kho ittaram upapannā
         te nūna soceyyuṃ parittapuññā ti.  || 1255 ||
Vv_VII,10[=84].36       Anucchaviṃ ovadiyañ ca me taṃ
         yaṃ maṃ tumhe peyyavācaṃ vadetha
         tumhe ca kho tātā mayānuguttā
         yen'; icchakaṃ tena paletha sotthin ti.  || 1256 ||


[page 130]
130                                 Purisavimāna
Vv_VII,10[=84].37       Gantvā mayaṃ Sindhu-Sovīrabhūmiṃ
         dhanatthikā uddayaṃ patthayānā
         yathāpayogā paripuṇṇacāgā
         kāhāma Serissa mahaṃ uḷāran ti.  || 1257 ||
Vv_VII,10[=84].38       Mā c'; eva Serissa mahaṃ akattha
         sabbañ ca vo bhavissati yaṃ vadetha
         pāpāni kammāni vivajjayātha
         dhammānuyogañ ca adhiṭṭhahāthā ti.  || 1258 ||
Vv_VII,10[=84].39       Upāsako atthi imamhi saṅghe
         bahussuto sīlavatūpapanno
         saddho ca cāgī ca supesalo ca
         vicakkhaṇo santusito mutīmā.  || 1259 ||
Vv_VII,10[=84].40       Sañjānamāno na musā bhaṇeyya
         parūpaghātāya na cetayeyya
         vebhūtikaṃ pesuṇaṃ no kareyya
         saṇhañ ca vācaṃ sakhilaṃ bhaṇeyya.  || 1260 ||
Vv_VII,10[=84].41       Sagāravo sapatisso vinīto
         apāpako adhisīle visuddho
         so mātaraṃ pitarañ cāpi jantu
         dhammena poseti ariyavutti.  || 1261 ||
Vv_VII,10[=84].42       Maññe so mātāpitunnaṃ kāraṇā
         bhogāni pariyesati na attahetu
         mātāpitunnañ ca yo accayena
         nekkhammapoṇo carissati brahmacariyaṃ.  || 1262 ||
Vv_VII,10[=84].43      Ujū avaṅko asaṭho amāyo
         na lesakappena ca vohareyya
         so tādiso sukatakammakārī
         dhamme ṭhito kinti labhetha dukkhaṃ.  || 1263 ||
Vv_VII,10[=84].44       Taṃ kāraṇā pātukato 'mhi attanā
         tasmā dhammaṃ passatha vāṇijāse
         aññatra ten'; iha bhasmī bhavetha
         andhākulā vippanaṭṭhā araññe,
         taṃ khippamānena lahuṃ parena
         sukho ha ve sappurisena saṅgamo ti.  || 1264 ||
Vv_VII,10[=84].45       Kiṃ nāma so kiñca karoti kammaṃ
         kiṃ nāmadheyyaṃ kiṃ pana tassa gottaṃ
         mayam pi naṃ daṭṭhukām'; amha yakkha
         yassānukampāya idhāgato 'si
         lābhā hi tassa yassa tuvaṃ pihesī ti. || 1265 ||


[page 131]
131                                 Sunikkhittavagga
Vv_VII,10[=84].46       Yo kappako Sambhavanāmadheyyo
         upāsako kocchaphalūpajīvī
         jānātha naṃ tumhākaṃ pesiyo so
         mā kho naṃ hīḷittha supesalo so ti.  || 1266 ||
Vv_VII,10[=84].47       Jānāmase yaṃ tvaṃ vadesi yakkha
         na kho naṃ jānāma sa ediso ti
         mayam pi naṃ pūjayissāma yakkha
         sutvāna tuyhaṃ vacanaṃ uḷāran ti.  || 1267 ||
Vv_VII,10[=84].48       Ye kec'; imasmiṃ satthe manussā
         daharā mahantā athavā pi majjhimā
         sabbe va te ālambantu vimānaṃ
         passantu puññāna phalaṃ kadariyā ti.  || 1268 ||
Vv_VII,10[=84].49       Te tattha sabbe va: ahaṃ pure ti
         taṃ kappakaṃ tattha purakkhipitvā
         sabbe va te ālaṃbiṃsu vimānaṃ
         Masakkasāraṃ viya Vāsavassa.  || 1269 ||
Vv_VII,10[=84].50       Te tattha sabbe va: ahaṃ pure ti
         upāsakattaṃ paṭivedayiṃsu
         pāṇātipātā viratā ahesuṃ
         loke adinnaṃ parivajjayiṃsu
         amajjapā no ca musā bhaṇiṃsu
         sakena dārena ca ahesuṃ tuṭṭhā.  || 1270 ||
Vv_VII,10[=84].51       Te tattha sabbe va: ahaṃ pure ti
         upāsakattaṃ paṭivedayitvā-
         pakkāmi sattho anumodamāno
         yakkhiddhiyā anumato punappunaṃ.  || 1271 ||
Vv_VII,10[=84].52       Gantvāna te Sindhu-Sovīrabhūmiṃ
         dhanatthikā uddayaṃ patthayānā
         yathāpayogā paripuṇṇalābhā
         paccāgamuṃ Pāṭaliputtam akkhataṃ.  || 1272 ||
Vv_VII,10[=84].53       Gantvāna te saṃ gharaṃ sotthivanto
         puttehi dārehi samaṅgibhūtā
         ānandī vittā sumanā patītā
         akaṃsu Serissa mahaṃ uḷāraṃ
         Serissakaṃ te pariveṇaṃ māpayiṃsu.  || 1273 ||
Vv_VII,10[=84].54       Etādisā sappurisāna sevanā
         mahatthikā dhammaguṇāna sevanā
         ekassa atthāya upāsakassa
         sabbe va sattā sukhitā ahesun ti.  || 1274 ||
                               Serissakavimānaṃ


[page 132]
132                                 Purisavimāna
[FOOTNOTES]


[page 133]
133                                 Sunikkhittavagga
[FOOTNOTES]


[page 134]
134                                 Purisavimāna
85 Sunikkhittavimānavatthu
Vv_VII,11[=85].1        Uccam idaṃ maṇithūṇaṃ vimānaṃ
         samantato dvādasayojanāni
         kūṭāgārā sattasatā uḷārā
         veḷuriyatthambhā rucakatthatā subhā.  || 1275 ||
Vv_VII,11[=85].2        Tatth'; acchasi pivasi khādasī ca
         dibbā ca vīṇā pavadanti vaggū
         dibbā rasā kāmaguṇ'; ettha pañca
         nāriyo ca naccanti suvaṇṇachannā.  || 1276 ||
Vv_VII,11[=85].3    Kena t'; etādiso vaṇṇo kena te idha-m-ijjhati
     uppajjanti ca te bhogā ye keci manaso piyā.  || 1277 ||
Vv_VII,11[=85].4        Pucchāmi taṃ deva mahānubhāva
         manussabhūto kim akāsi puññaṃ
         kenāsi evaṃ jalitānubhāvo
         vaṇṇo ca te sabbadisā pabhāsatī ti.  || 1278 ||


[page 135]
135                                 Sunikkhittavagga
Vv_VII,11[=85].5    So devaputto attamano Moggallānena pucchito
     pañhaṃ puṭṭho viyākāsi yassa kammass'; idaṃ phalaṃ.  || 1279 ||
Vv_VII,11[=85].6        Dunikkhittaṃ mālaṃ sunikkhipitvā
         patiṭṭhapetvā sugatassa thūpe
         mahiddhiko c'; amhi mahānubhāvo
         dibbehi kāmehi samaṅgibhūto.  || 1280 ||
Vv_VII,11[=85].7    Tena m'; etādiso vaṇṇo tena me idha-m-ijjhati
     uppajjanti ca me bhogā ye keci manaso piyā.  || 1281 ||
Vv_VII,11[=85].8       Akkhāmi te bhikkhu mahānubhāva
         manussabhūto yam ahaṃ akāsiṃ
         ten'; amhi evaṃ jalitānubhāvo
         vaṇṇo ca me sabbadisā pabhāsatī ti.  || 1282 ||
                              Sunikkhittavimānaṃ

     Tass'; uddānaṃ:
     Dve daliddā dve vihārā bhatako gopāla-Kanthakā anekavaṇṇa-maṭṭakuṇḍalī Serissako sunikkhittaṃ; purisānaṃ tatiyo vaggo ti.
                            Purisavimāne tatiyo vaggo
                              Bhāṇavāraṃ catutthaṃ
                            Vimānavatthu niṭṭhitaṃ
                            SUNIKKHITTAVAGGO SATTAMO






